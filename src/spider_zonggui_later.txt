詩話總龜後集

詩話總龜後集 ［宋］ 阮閱編

●卷一·禦制門

王師圍金陵，唐使徐鉉來朝。鉉伐其能，欲以口舌解圍，謂太祖不文盛稱其主博學多藝，有聖人之能。使誦其詩，曰：《秋月》之篇，天下誦傳之。其句云云。太祖大笑曰：「寒士語耳，吾不道也。」鉉內不服，謂大言無實可窮也，以請。殿上驚懼相目。太祖曰：「吾微時自秦中歸，道華下，醉臥田間，覺而月出，有句曰：『未離海底千山黑，才到天中萬國明。』」鉉大驚，殿上稱壽。

〔《後山詩話》，《漁隱叢話》前集卷二五〕

故事，進士期集，常擇榜中最年少者為探花郎。熙寧中始罷之。太平興國三年，胡秘監旦榜，馮文懿拯為探花，是歲登第七十四人，太宗以詩賜之曰：「二三千客裏成事，七十四人中少年。」始，唐以禮部放榜，故座主門生之禮特盛，主司因得竊市私恩。上{{本朝}}稍欲革其弊，既更廷試，前一歲呂文穆公蒙正為狀頭，始賜以詩，蓋示以優寵之意，至是複賜文懿。然狀頭詩迄今詩有，探花詩後無繼者，惟文懿一人而已，最為科舉之盛事也。〔《蔡寬夫詩話》。同上後集卷一九〕

太平興國七年十二月十七日大雪，禦制《雪詩》並酒賜學士，詩云：「輕輕相亞凝如酥，宮樹花妝萬萬株。今賜酒卿時一盞，玉堂聞話道情無？」又禦制五七言詩賜蘇易簡，五言詩曰：「翰林承旨貴，清淨玉堂中。應用咸依式，深岩比更崇。歸家思值日，入內集英風。儒措門生盛，高明大化雄。」七言詩曰：「運偶昌時遠更深，果然谷在我中心。從風臣偃光朝野，此日清華見翰林。舉措樂時周禮法，思賢教古善規箴。少年學士文明世，一寸賢毫數萬尋。」〔《金坡遺事》〕

《石林詩話》：楊文公在翰林，以讒佯狂去職，然真宗眷之不衰，聞疾愈即起為郡，未幾，複以判秘書監召。既到闕，以詩賜之，曰：「瑣闥往年司制誥，共嘉藻思類相如。蓬山昔日詮墳史，還仰多聞過仲舒。報政列城歸覲後，疏恩高閣拜官初。諸生濟濟彌瞻望，鉛槧咨詢辨魯魚。」祖宗愛惜人才保全忠孝之意如此。〔文公後卒與寇萊公協定大策，功雖不終，其盡力於國亦無愧矣。〕〔《溪》、《漁隱叢話》前集卷二五〕

大中祥符五年，楊億為學士，季夏被疾，至十月方赴朝參，具狀稱謝，御筆狀尾批七言二韻詩賜之，詩云：「承明邇侍究儒玄，苦學勞心疾已痊。善保興居調飲食，副予前席待名賢。」〔《金坡遺事》〕

大中祥符二年春，真宗御制詩賜知貢舉晁迥云：「禮闈選士古稱難，都為升沉咫尺間。較藝清時公道在，掄才應得惠人寰。」五年二月又制詩賜知貢舉晁迥云：「盛時選士貢闈開，殿宇聞風獻藝來。心似權衡求實效，勿教蓬蓽有遺才。」

〔同上〕

天禧三年正月九日，錢惟演、承明殿面奉知舉，真宗御制詩並序云：「卜賢能之多士，允協盛猷；資侍從之洪儒，聿蘭伸藻鑒。期申職業，用示篇章。」詩云：「寅奉昌圖紹慶基，選倫多士葉前規。鄉間薦拔期無濫，草澤搜羅詎有遺？

德舉況逢全盛日，計偕咸造廣場時。春官任職當求善，宗伯掄材務得宜。侍從名儒當委任，藝文公道辯妍媸。佇伸衡鑒裁深念，允協《菁莪》樂育詩。」〔《金坡遺事》〕

二月十八日將放榜，賜詩並序，序云：「詳延造士，允叶於盛猷；乃眷儒臣，式分於重寄。論秀才臻於顯效，當官備著於純誠」詩云：「四海為家寶緒隆，旁求文雅振儒風。命鄉隨計來多士，較藝掄材有澤宮。簪紱近臣當顯任，絲綸深旨渝丹衷。旰宵汲汲予存念，夙夜孜孜爾徇公。名實豈惟衡鑒內，賢能皆萃網羅中。

佇觀翹楚登時用，布政分憂協庶功。」〔同上〕

真宗賦《御溝柳》詩，令宰相兩省和進。陳執中詩曰：「一度春來一度新，翠光長得照龍津。君王自愛天然態，恨殺昭陽學舞人。」其詩最尤者。〔《兩朝寶訓》〕

神宗遵太祖遺意，聚積金帛成帑，自制四言詩一章云：「五季失圖，獫狁孔熾。藝祖造邦，意有懲艾。爰設內府，基以募士。曾孫保之，敢忘厥志！」每庫以一字目之。又別置詩二十字分揭其上曰：「每虔夕惕心，妄意遵遺業。顧予不武資，何以成戎捷？」後來所謂御前封樁庫者「是」也。上意用此以為開拓西北境土之資。始命王韶克青唐，然後欲經理銀、夏，複取燕云。元豐五年，徐禧水洛衄師之後，帝心弛矣。〔林宓《裕陵遺事》云〔《揮麈錄後錄》卷一〕

前輩云詩有奪胎換骨之說，信有之也。杜陵《謁玄元廟》，其一聯云：「五聖聯龍袞，〔千官列雁行。」蓋紀吳道子廟中所畫者。徽宗嘗制哲廟挽詞用此意作一聯云：「北極聯龍袞〕秋風折雁行。」亦以雁行對龍袞，然語意中的，其親切過於本詩，茲不謂之奪胎可乎？不然，則徒用前人之語，殊不足貴。且如沈期雲「小池殘暑退，高樹早涼歸」，非不佳也；然正用柳惲「太液微波起，長楊早樹秋」之句耳。蘇子美云「峽束蒼淵深貯月，岩排紅樹巧妝秋」，非不佳也；然正用杜陵「峽束滄江起，岩排石樹圓」之句耳，語雖工而無別也。

〔《藝苑雌黃》、《漁隱叢話》後集卷一九〕

光堯初幸錢塘，有詩云：「六龍轉淮海，萬騎臨吳津。王者本無外，駕言蘇遠民。瞻彼草木秀，感此瘡痍新。登堂望稽山，懷哉大禹勤。「大哉之言，布於天下，漢祖《大風》之歌，唐宗勁草之句，不足道也。〔《詩說雋永》。同上〕

●卷一·賡歌門

東萊《恭和皇帝幸秘書詩》：「麟閣龍旗日月章，中興再見赭袍光。仰觀耀人文盛，始識扶持德意長。功利從今卑管晏，浮華自昔陋盧王。願求實學酬天造，肯效明河織女襄：」〔《文集》、《呂東萊文集》卷一一〕

●卷一·御燕門

嘉七年冬，宴近臣於群玉殿。英宗以皇子預坐，在舍人待制之後。岐公詩云：「翠輦生香容扈蹕，黃金塗紙看揮毫。」介甫云：「何不言翠玉裝輿？」

岐公改之以進。〔《複齋漫錄》、《漁隱叢話》後集卷二一〕

神廟時，經月每夕有赤氣見西北隅如火，至人定乃滅，人以為皇子生之祥。

故禹玉作《大燕樂詞》云：「未曉清風生殿閣，經旬赤氣照乾坤。」未幾，皇子生，大燕群臣於集英殿。〔《文正公日錄》。同上〕

●卷一·榮遇門

蘇參政易簡取開封府解，時宋尚書白為試官，是歲狀頭登第。後十年自為翰林學士，易簡以{{亦}}繼召入，故易簡贈白詩云：「天子昔取士，先後分媸妍。濟濟俊兼秀，師師鱗與鸞。小子最承知，同輩尋改觀。甲等叨薦名，高飛便凌煙。遂使拜坐，果得超神仙。迄今才七歲，相接乘華軒。」慶歷二年，歐陽文忠公為別頭試官，王文恭公預薦，至嘉初，文忠在北門，文恭亦同院，仍同知貢舉。故文恭詩有「十五年前門下客，最榮今日預東堂」之句。座主門生同列，固儒者盛事，而玉堂尤天下文學之極選，國朝以來惟此二人，前此所未有也。

〔《蔡寬夫詩話》，《漁隱叢話》後集卷二一〕

嘉二年，餘與端明韓子華、翰長王禹王、侍讀範景仁、龍圖梅公儀同知禮部貢舉，闢梅聖俞為小試官。凡鎖院五十日，六人者相與唱和，為古律歌詩一百七十餘篇，集為三卷。禹玉，餘為校理時武成王廟所解進士也，至此新入翰林，與餘同院，又同知貢舉，故禹玉贈餘云：「十五年前出門下，最榮今日預東堂。」

余答云「昔時叨出武成宮，曾看揮毫氣吐虹。夢寐閒思十年事，笑談今日一樽同。喜君新賜黃金帶，顧我今為白髮翁」也。天聖中，餘舉進士，國學南省皆忝第一人薦名。其後景仁相繼亦然。故景仁贈餘雲「淡墨題名第一人，孤生何幸繼前塵」也。聖俞自天聖中與為詩友，餘嘗贈云：「猶喜共量天下士，亦勝東野亦勝韓。」而子華筆力豪贍，公儀文思溫雅而敏捷，皆敵也。前此有南省試官者，多窘束條制，不少放懷。餘六人者，歡然相得，群居終日，長篇險韻，眾制交作。筆吏疲於寫錄，僮史奔走往來。間以滑稽嘲謔，加於風刺，更相酬酢，往往哄堂絕倒。自謂一時盛事，此前未之有也。〔《歸田錄》。

〔同上〕

●卷二·忠義門

世人論淵明自永初以後，不稱年號，只稱甲子，與思悅所論不同。觀淵明《讀史九章》，其間皆有深意。其尤章章者，如《夷齊》、《箕子》、《魯二儒》三篇，《夷齊》云：「天下革命，絕景窮居。正風凌俗，爰感懦夫。」

《箕子》云：「去鄉之感，猶有遲遲。矧伊代謝，觸物皆非。」《魯二儒》云：「易代隨時，迷變則愚。介介若人，特為正夫。」由是觀之，則淵明委身蓬巷，甘黔婁之貧而不自悔者，豈非以恥事二姓而然也？〔葛常之《韻語陽秋》卷五〕

子美詩〔《游山寺》云〕：「雖有古殿存，世尊亦蒙埃。山僧衣藍縷，告訴棟梁摧。」本即所賦事，自然及於乘輿蒙塵，股肱非材之意。豈非忠義所激，一飯不忘君耶！〔黃常明《碧溪詩話》卷三》〕

明宗召蜀中舊臣賦《蜀主降巨唐詩》，王偕等皆譏荒淫。獨中丞牛希濟曰：「唐主再懸新日月，蜀王准保舊山川。」明宗曰：「希濟不忘君親，忠孝也。」賜彩百段。餘謂希濟但能兩解之辭而已。江革云：「不能殺身報主，得死為幸，誓不為人執筆。」此可以厲臣子之節。〔《溪》卷二〕

詩人比雨如絲如膏之類甚多，至杜牧乃以羽林槍為比，恐未盡其形似。《念昔游》云：「雲門寺外逢猛雨，林黑山高雨腳長。曾奉郊宮為近侍，分明羽林槍。」《大雨行》云：「四面明騰玉京仗，萬里橫亙羽林槍。」豈去國淒斷之情，不能忘雞翹豹尾中耶？〔《丹附集》，《韻語陽秋》卷三〕

柳遷南荒，有云：「愁向公廷問重譯，欲投章甫作文身。」太白云：「我似鷓鴣鳥，南遷懶北飛。」皆褊忮躁辭，非吠畝之義。杜詩云：「馮唐雖晚達，終覬在皇都。」「愁來有江水，焉得北之朝！」其賦張曲江云：「歸老守故林，戀闕悄延頸。」乃心王室可知。〔黃常明《溪詩話》卷三〕

世俗誇太白賜床、調羹為榮，力士脫靴為勇。愚觀唐宗渠渠於白，豈真樂道下賢者哉？其意急得艷詞語以悅婦人耳。白之論撰，亦不過玉樓金殿鴛鴦翡翠等語，社稷蒼生何賴？就使滑稽傲世，然東方生不忘納諫，況黃屋既為之屈乎？

說者以謀謨潛密，歷考全集，愛國憂民之心如子美語，一何鮮也！力士閨闥腐庸，惟恐不當人主意，挾主勢驅之，何所不可，脫靴乃其職也。自退之為「蚍蜉撼大樹」之喻，遂使後學吞聲。余竊謂如論其文章豪逸，真一代偉人；如論其心術事業可施廊廟，李、杜齊名真忝竊也。〔《溪》卷二〕

汲長孺段太尉皆義勇奮不顧身之人，至於仁愛撫養則矜憐惻怛無所不至，所謂剛者必仁，仁者必勇也。嘗觀樂天云：「況多剛狷性，難與世同塵。」希文云：「吾生豈不幸，所稟多剛腸。」皆心中語也。白則有「敢辭為俗吏，且欲活疲民。」又云：「心中有念農桑苦，耳裏如聞飢凍聲。」範又有「寸懷如春風，思與天下共。《赴姑蘇》云：「豈辭雲水三千里，由濟瘡痍十萬民。」

與汲段正相似。〔黃常明《溪詩話》卷一○〕

靈徹有「相逢盡道休官去，林下何曾見一人」，世傳為口實，凡語有及抽簪，即以此譏之。餘謂矯飾罔人，固不足論，若出於至誠，時對知己一吐心胸，何害？觀昌黎送盤谷云：「行抽手板付丞相，不待彈劾歸農桑。」贈侯喜：「便當提攜妻與子，南入箕□無還時。」「如今便當去，咄咄無自癡。」「二如今更誰恨，可便耕灞。」此類凡數十，豈苟以飾口哉？其剛勁之操不少屈，所守索定故也。〔《溪》卷二〕

永叔嘗試謁執政，坐中賦《雪詩》云：「主人與國共憂戚，豈惟喜悅將豐登，須憐鐵甲冷徹骨，四十餘萬屯邊兵。」當時乃謂：「唐韓退之亦能道言語，其預裴晉公宴會，但云『園林窮勝事，鐘鼓樂清時』，不曾如此作鬧。」殊不知老杜一言一詠，未嘗不在於憂國恤人，物我之際，則淡然無著。《夏日嘆》曰：「浩蕩想幽、薊，王師安在哉！」《夏夜嘆》曰：「念我荷戈士，窮年守邊疆。」

此仁人君子之用心，終食不可忘也。邊兵之語，豈為過哉：如《退之》「始知神官未賢聖，護短憑愚要我敬」，「雪徑抵樵叟，風廊折談僧」，真作鬧詩也。

〔《溪》卷九〕

余觀《楚國先賢傳》言汝南應璩作《百一詩》，譏切時事，編以示任事者，皆怪愕以為應焚棄之。及觀《文選》所載璩《百一》篇，略不及時事，何耶？又觀郭茂倩《雜體詩》載《百一詩》五篇，皆璩所作。首篇言馬子侯解音律，而以《陌上桑》為《鳳將雛》。二篇傷翳桑二老無以葬妻子，而己無宣孟之德可以其急。三篇言老人自知桑榆之景，鬥酒自勞，不肯為子孫積財。末篇即《文選》所載是也。第四篇似有風諫，所謂「苟欲娛耳目，快心樂腹服，我躬不悅歡，安能慮死亡」。此豈非所謂應焚棄之詩乎？方是時，曹爽事多違法，而璩為爽長史，切諫其失，如此，所謂百一者，庶幾百分有一補於爽也。而爽卒不悟，以及於禍。或謂以百言為一篇者，以字數而言也。或謂百者數之終，一者數之始，士有百行，終始如一者，以士行而言也。然皆穿鑿之說，何足論哉！後何遜亦有《擬百一體》，所謂「靈輒困桑下，於陵拾李螬」，其詩一百十字，恐出於或者之說。然璩詩每篇字數各不同，第不過四十字爾。〔《丹陽集》，《韻語陽秋》卷四〕

杜：「扁舟空老去，無補聖明朝。」又云：「報主心已老。」以稷、契輩人而使老棄閒曠，非惟不形怨望，且如此！彼遭時遇主，言聽計從，複幸年鬢未暮，而不能攄誠戮力以圖報效，良不愧此歟！〔《溪》卷四〕

「明朝有封事，數問夜如何？」此幸而得之，坐以待旦之意。「避人焚諫草，騎馬欲雞棲。」所謂「嘉謀嘉猷入告爾後於內，乃順之於外，曰，斯謀斯猷，惟我後之德」也。〔黃常明《溪詩話》卷一〕

「一朝自罪已，萬里車書通。」此與《無逸》《旅獒》，孟子格君心之非、汲長孺諫上多欲、魏鄭公《十慚》、陸宣公之《奉天詔書》，無二道也。

〔同上〕

昌黎〔《贈張道士》〕云：「詣闕三上書，臣非黃冠師。臣有膽與氣，不忍死茅茨。」韋應物《送李山人》云：「聖朝多遺逸，披膽謁至尊。豈是貪寵榮，誓將救元元。」聖俞《贈師魯》云：「臣豈為身謀，而邀陛下眷。」皆急於得君，非為利祿計也。〔同上〕

杜〔《送嚴武》〕詩：「公若登台輔，臨危莫愛身。」《寄裴道州蘇侍御》云：「致君堯、舜付君等，早據要路思捐軀。」此公素所蓄積而未及施設者，故樂以語人耳。夫全軀碌碌之臣果何能為！汲長孺云：「天子置公卿，寧令從諛承意？縱愛身，奈辱朝廷何？」任遐曰：「褚彥回保妻子愛性命，遐能制之。」觀此以驗二詩，信而有証矣。自比稷契，豈為過哉！岑侍御《行軍詩》：「平生抱忠義，不敢私微軀。」範文正公云：「一入諫諍司，鴻毛忽其身。」〔《溪》卷一〕

世人喜子美造次不忘君，嘗觀其祖審言《除夜》云：「還將萬億壽，更謁九重城。」則教忠之家風舊矣。〔同上卷八〕

張堯佐以進士擢第，累官至屯田員外郎，知開州。會其侄女有寵於仁宗，冊為修媛，堯佐遂驟遷擢，一日中除宣徽、節度、景靈、群牧四使。是時御史唐介上疏引天寶楊國忠為戒，不報。又與諫官包拯、吳奎等七人論列殿上，既而御史中丞留百官班，欲以廷諍，卒奪堯佐宣徽、景靈兩使，特加介一品服，以旌敢言。未幾，堯佐複除宣徽使知河陽，唐謂同列曰：「是欲與宣徽，而假河陽為名耳，我曹豈可中已耶？」同列依違不前，唐獨爭之，不能奪。仁宗諭曰：「差除自是中書。」介遂極言宰相文彥博以燈籠錦媚貴妃而致位宰相，今又以宣徽使結堯佐，請逐彥博而相富弼。又言諫官觀望挾奸，而言涉宮掖，語甚切直。

仁宗怒，趣召兩府，以疏示之，介猶諍不已。樞密副使梁適叱介使下殿，介諍愈切。仁宗大怒，玉音甚厲。眾恐禍出不測。是時蔡襄修起居注，立殿陛，即進曰：「介誠狂直，然納諫容言，人主之美德，必望全貸。」遂貶青州別駕。翌日，御史中丞王舉正救解之，改為英洲別駕。始，上怒未已，兩府竊議曰：「必重貶介，則彥博不安；彥博去，即吾屬遞遷矣。」既而果如其料。當是時，梅堯臣作書竄詩曰：「皇辛卯冬，十月十九日。御史唐子方，危言初造膝。曰朝有巨奸，臣介所憤疾。願條一二事，臣職敢妄率。宰相文彥博，邪行世莫匹。曩時守成都，委曲媚貴暱。銀插左貂，窮臘使馳驛。邦嬡將誇侈，中金齎十鎰。為我寄使君，奇文織纖密。遂傾西蜀巧，日夜擊鞭撲。紅絲緯金縷，排科斗八七。比比雙蓮華，篝燈戴星出。幾日成一端，持行如鬼疾。明年觀上元，被服穩稱質，璨然驚上目，遽爾有薄詰。既聞所從求，佞對似來失。且云奉至尊，於妾豈能必。遂回天子顏，百事容丐乞。臣今得粗陳，狡猾彼非一。偷威與賣利，次第推甲乙。是惟陰猾雄，仁斷宜勇黜。必欲致太平，在列無如弼。弼亦昧平生，況臣不阿屈。臣言天下公，奚以身自恤。君旁有側目，喑啞橫詆叱。指言為罔上，廢汝還蓬蓽。是時白此心，尚不避斧杴。雖令御魑魅，甘且同飴蜜。既知弗可懼，複以強訶窒。帝聲亦大厲，論奏不容畢。介也容甚閒，猛士膽為慄。立貶海外春，速欲為異物。內外官洶洶，陛下何未悉！即敢救者誰，襄執左右筆。謂此倘不容，盛美有所弗。平明中執法，懷疏又堅述：介言或似強，百豈無一實？恐傷四海和，幸勿苦倉卒。亟許遷英山，衢路猶嗟咄。翌日宣白麻，稱快口盈溢。阿附連諫官，去若壞絮虱。其間因獲利，竊笑等蛇鷸。英州五千里，瘦馬行失々。毒蛇噴曉霧，晝與嵐氣沒。妻孥不同途，風浪過蛟窟。存亡未可知，雨館愁傷骨。飢僕時後先，隨緣拾橡慄。粵林多蔽天，黃柑雜丹桔。萬室通釀酤，撫遠無禁律。醉去不須錢，醒來弄鳴瑟。山水仍奇怪，已可消憂鬱。莫作楚大夫，懷沙自沉汨。西漢梅子真，出為吳市卒。市卒且不慚，況茲別乘秩。」始，堯臣作此詩，不敢示人。及歐陽修為編其集時有嫌避，又削去此詩，是以少人知者，故今全錄焉。〔《東軒筆錄》，《漁隱叢話》前集卷三一〕

鄭谷與僧齊己、黃損等共定今體詩格云：凡詩用韻有數格：一曰葫蘆，一曰轆轤，一曰進退。葫蘆韻者，先二後四；轆轤韻者，雙出雙入；進退韻者，一進一退：失此則繆矣。余按《倦游雜錄》載唐介為台官，廷疏宰相之失，仁廟怒，謫英州別駕，朝中士大夫以詩送行者頗眾，獨李師中待制一篇為人傳誦。詩曰：「孤忠自許眾不與，獨立敢言人所難。去國一身輕似葉，高名千古重於山。並游英俊顏何厚，未死奸諛骨已寒。天為吾君扶社稷，肯教夫子不生還！」此正所謂進退韻格也。按《韻略》：難字第二十五，山字第二十七，寒字又在二十五，而還字又在二十七。一進一退，誠合體格，豈率爾而為之哉！近閱《冷齋夜話》載當時唐、李對答話言，乃以此詩為落韻詩，蓋渠伊不見鄭谷所定詩格有進退之說而妄為雲雲也。〔《緗素雜記》，同上〕

唐介始彈張堯佐，諫官皆上疏。及彈文彥博，則吳奎畏縮不前，當時謂拽動陣腳。及唐爭論於上前，遂並及奎之背約。執政又黜奎，而文潞公益不安，遂罷政事。時李師中詩送唐有「並游英俊顏何厚，未死奸諛骨已寒」之句，為奎發也。

〔《東軒》，同上〕

●卷三·孝義門

徐師川詩云：「楚漢紛爭辨士憂，東歸那複割鴻溝？鄭君立義不名籍，項伯胡顏肯信劉。」謂項伯，籍之近族，乃附劉而背項，鄭君以{{已}}為漢臣，乃違漢而思楚也。余嘗論之曰：方劉、項之勢雌雄未決也，其間豈無容容狡詐之士，首鼠兩端，以觀成敗而為身謀者乎？項伯是也。其意以謂項氏得天下，則吾嘗以宗族從軍畫策定計，豈吾廢哉！劉氏得天下，則鴻門之會，吾嘗舞劍以蔽沛公矣；廣武之會，吾嘗勸勿烹太公矣：劉氏豈吾廢哉！高祖之封項伯，殆以此也。至鄭君則不然，事籍，籍死屬漢。高祖諸{{令}}故楚臣名「籍」，鄭君獨不奉詔，乃盡拜名籍者為大夫而逐鄭君。觀此，則鄭君與項伯賢佞可見。高祖或逐或封，皆徇情之好惡，則知戮丁公者，一時矯激之為也。王儉《七志》曰：宋高祖游張良廟，並命僚佐賦詩，謝瞻所賦冠於一時，今載於《文選》者是也。其曰：「鴻門銷薄蝕，垓下隕槍。爵仇建蕭宰，定都護儲皇。肇允契幽叟，翻飛指帝鄉。」

則子房輔漢之策，盡於此數語矣。王荊公云：「素書一卷天與之，穀城、黃石非吾師。固陵解鞍聊出口，捕取項羽如嬰兒。從來四皓招不得，為我立棄商山芝」

用亦{{亦用}}此數事，而論議格調出瞻數等。東坡論子房袖椎之事，以謂良不為伊呂之謀而特出於荊軻、聶政之計。以餘觀之，此良少年之銳氣，未足以咎良也。

ㄝ上授書之後，所見豈前比哉！〔葛常之《韻語陽秋》卷九〕

予曾祖通議兄弟四人，取良辰、美景、賞心、樂事之義，作四並堂於東園，故通議詩云：「華圃控弦秋學{{習}}射，寒窗留燭夜抄書。良辰美景饒心事，歡日相並樂起予。」先祖清孝公兄弟六人，取三荊同林{{株}}義作培{{倍}}荊亭於西園。當時篇詠無存者。清孝《安遇集》中有《培{{倍}}荊亭記》，其略云：西園椎輪無亭觀之玩，伯兄欲糾合叔季，同耳目之適，於是基盈尺之高，宏{{宇}}

一筵之廣，列楹為亭，號曰培{{倍}}荊。至先人文康公罷官南陽，適當兵擾，複還舊棲，奉伯父工部居焉。別建二老堂於宅南。秦{{眷}}望由{{田}}里諸山皆在目。植花竹於四隅，命某日洽饌，往往樂飲竟日。某嘗賦詩云：「去家才隔水一股，二老堂成三百弓。原暮下沙水暖，雁行夜落霜天空。竹根酌酒不妨醉，花萼斫詩如許工。坐久興闌筇竹杖，出門人指兩仙翁。」〔同上，同上卷一○〕

月輪當空，天下之所共視，故謝莊有「隔千里兮共明月」之句，蓋言人雖異處而月則同瞻矣{{也}}。老杜當兵戈騷屑之際，與其妻各居一方，自人情觀之，豈能免閨門之念？而他詩未嘗一及之。。至於明月之夕，則遐想長思，屢形詩什。

《月夜》詩云：「今夜廓州月，閨中只獨看。」繼之曰：「香霧雲鬟濕，清輝玉臂寒。」《一百五日夜對月》云：「無家對寒食，有淚如金波。」繼之曰：「仳離放紅蕊，想像顰青蛾。」《江月》詩云：「江月光於水，高樓思殺人。」繼之曰：「誰家排{{挑}}錦字，燭滅翠眉顰。」其數致意〔於〕閨門如此，其亦謝莊之意乎？顏延之對孝武乃有「莊始知隔千里兮共明月」之說，是莊才情到處，延之未能曉也。〔同上，同上〕

魏武於諸子中獨愛植，丁儀、丁е、楊修之徒為植羽翼，幾代太子丕。而植任{{狂}}性不自雕勵，又太子御之有術，故易宗之計不行，蓋非「植」遜丕，〔性〕也。泊文帝即位，植屢求試用，不報，益怏怏。帝欲害之，卞太后曰：「汝已殺任城，不得複殺東阿。」故止從貶爵。則植豈〔能〕無怨懟乎？嘗觀植所作《豫章行》云：「他人雖同盟，骨肉天性然。周公穆康叔，管、蔡則流言。

子臧孫{{遜}}千乘，季札慕其賢。」意謂己素為武帝所愛，忌之者故眾{{眾，故}}

有管、蔡流言之說，然乃自以季札為比，亦誣矣。豈其掠美之言哉！〔同上，同上〕

晉嵇康《贈弟秀才》四言詩云：「感悟馳情，思我所欽。」則以所欽為弟。

陸機《贈從兄車騎》詩云：「寤寐靡安豫，願言思所欽。」則以所欽為兄。又《贈馮文罷{{羆}}》詩云：「慷慨誰為感，願言懷所欽。」則以所欽為友。〔同上〕

陸機作詩贈賈謐，幾三百言，無非極其哀{{褒}}贊，方謐用事，生死榮辱人如反覆手，其裒{{褒}}贊亦何足怪。然其間亦有寄意譏誚，人未能推其意者。按臧榮緒《晉書》：謐父韓壽，母，賈充少女也。充平生不議立後，〔後〕妻郭槐輒以外孫韓謐襲封，帝計{{許}}之，遂以謐為魯公，則是賈謐非充子也。故機詩云：「誕育洪胄，纂戎於魯。」言誕育，則以譏非己生也。又曰：「惟漢有木，曾不逾境。」謂桔逾淮則化為枳，言如螟蛉之化蜾蠃無異也。夫謐勢焰薰灼如此，而機敢為度詞以狎侮之，真文人之習氣哉！〔同上〕

王福峙之子π、θ、勃皆有才名，故杜易簡稱為三珠樹。其後助、︱、勸又皆以文顯。勃於兄弟之間極友愛，自鄉還虢詩云：「人生忽如客，骨肉知何常。

願及百年內，花萼常相將。無使《棠棣廢》，取譬人無良。」觀此語意，豈兄弟〔中〕有不相能者耶？及觀戒功、勁云：「欲不可縱，爭不可常。勿輕小忿，將成大殃。」此二人者，似非處於禮義之域者。《棠棣》廢之語{{詩}}，疑為此二人設也。〔同上，同上〕

楊六尚書，白樂天妻兄也。初除東川節度，代妻賀兄云：「覓得黔婁為妹婿，可能空寄蜀茶來？」又寒食寄詩云：「蠻旗似火行隨馬，蜀妓如花坐繞身。不使黔婁夫婦看，誇張富貴向何人！」皆責望之言也。〔同上，同上〕

《文選》載嵇叔夜《贈秀才入軍詩》，李善注謂兄喜秀才入軍，而張銑謂叔夜弟不知其名。考五詩或曰「攜我好仇」，或曰「思我良朋」，或曰「佳人不在」，皆非兄弟之稱。善、銑所注恐未必然爾。〔同上，同上〕

錢起《題杜牧林亭》詩云：「不須耽小隱，南阮在平津。」南阮謂杜也。

史載更歷將相，而牧困躓不自振，怏怏不平，以至於卒。審爾，以牧之豈肯受其料理哉！然宗族貴宦，河潤者非一，枯菀升沉，時命存焉，何至怏怏如是！可以知牧之量不宏也。〔同上〕

李義山作《驕兒詩》，時袞師方三四歲爾。其末乃云：「兒應勿學耶，讀書求甲乙。況今西與北，羌戎正狂悖。兒當速成大，探雛入虎窟。當為萬戶侯，勿守一經衣失。」〔夫〕兵連禍結，生民塗炭，以日為歲之時，而乃望三四歲兒立功於二十年後，所謂「俟河之清，人壽幾何」者也！〔同上，同上〕

陶淵明《命子》篇則曰：「夙興夜寐，願爾之才。爾之不才，亦已焉哉！」

其《責子》篇則曰：「雖有五男兒，總不好紙筆。」「天運苟如此，且進杯中物。」

《告儼等數{{疏}}》則曰：「鮑叔、管仲，同財無猜；歸生、伍舉，班荊道舊。

而況同父之人哉！」則淵明之子未必賢也。故杜子美論之曰：「有子賢與愚，何其挂懷抱。」然子美於諸子亦未為忘情者。子美《遣興》詩云：「驥子好男兒，前年學語時。」「世亂憐渠小，家貧仰母慈。」又《憶幼兒》{{子}}詩云：「別離經{{驚}}節換，聰惠{{慧}}與誰論。」「憶渠愁只睡，炙背俯晴軒。」《得家書》云：「熊兒幸無恙，驥子最憐渠。」《元日示宗武》云：「汝啼吾手戰。」

觀此數詩，於諸子鐘情尤甚於淵明矣。山谷乃云：「杜子美困於三蜀，蓋為不知者詬病，以為詘於生事，又往往譏宗武失學，故寄之淵明爾。俗人不知，便為譏病，所謂癡人面前不得說夢也。」〔同上，同上〕

●卷四·孝義門

唐人與親別而複歸，謂之拜家慶。盧象詩云：「上堂家慶畢，顧與親思{{恩}}

邇。」孟浩然詩云：「明朝拜家慶，須著老萊衣。」〔葛常之《韻語陽秋》卷一○〕

荊公初去臨川詩云：「馬頭西去淚{{百}}沾襟，一望親庭更苦心。已覺省煩非仲叔，安能養志似曾參！」赴調西笑{{去}}時詩也。非仲叔，則自傷不能養口體；不如曾參，則自傷不能養志也。人士{{自}}一官所驅乃爾，為志亦豈得已哉！

後又有詩云：「古人一日養，不以三公換。」正為此爾。〔《葛常之》卷十〕

張劍州以太夫人喪劍州歸，荊公予之詩並示女弟云：「烏辭反哺顛毛黑，鳥引思歸口舌丹。」又有《張劍州至劍一日以親憂罷》詩云：「白頭反哺秦烏側，流血思歸蜀鳥前。」所賦皆一時之事，而語意重複如此，何耶？〔同上，同上〕

陳繹奉親至孝，嘗作慶老堂以娛其母。介甫贈之詩云：「種竹常疑出冬筍，開池故合湧寒泉。」蓋不獨詠堂前景物，而孝感之事實寓焉。出冬筍暗用孟宗事，湧寒泉暗用姜詩事。〔同上，同上〕

王稚川調官京師，母老，留鼎州，久不歸侍。嘗閱貴人歌舞，有詩云：「畫堂玉佩縈雲響，不及桃源《Ы乃歌》。」山谷次韻諷之曰：「慈母每占烏鵲喜，家人應賦《з歌》。「可謂盡朋友責善之義。穀至孝，奉母安康君至為親滌廁窬，浣中裙，未嘗頃刻不供子職。洎貶黔南，不能與親俱，則《贈王郎》詩云：「留我左右手，奉承白髮親。」《至贛上食蓮有感》則曰：「蓮實大如指，分甘念母慈。」亦可見其孝誠矣。余聞無瑕者可以戮人，則其告稚川之語未為過也。老杜《送李舟》詩非不歸重，而其中亦不能無譏焉，所謂「舟也衣糸採衣，告我欲遠適。倚門固有望，斂衣{{衽}}就行役。南登吟《白華》，已見楚山碧。

何時太夫人，堂上會親戚。」豈非譏其無方之游耶？孔子云：「父母在，不遠游，游必有方。」則山谷、少陵之詩，皆孔子之意也。」〔同上〕

人之事親，當以敬為主。故孔子告子游曰：「至於犬馬，皆能有養，不敬，何以別乎？」束皙作《補亡詩》，於《南陔白華》二篇每以為言。《南陔》曰：「養隆敬薄，惟禽之似。」《白華》曰：「竭誠盡敬，忘劬。」可謂得孔子之旨矣。今之人恃親之愛己而忘其敬者多，故表而出之，以為事親之戒。〔同上〔同上〕

李白《樂府》三卷，於三綱五常之道，數致意焉。慮君臣之義不篤也，則有《君道曲》一{{之}}篇。所謂：「軒後爪牙常先太山稽，如心之使臂；小白鴻翼於夷吾，劉、葛魚水〔本無〕二。」慮父子之義不篤也，則有《東海勇婦》之篇，所謂：「淳於免詔獄，漢主為緹紫。津妾一棹歌，脫父於嚴刑。生{{十}}子若不肖，不如一女英。」慮兄弟之義不篤也，則有《上留田》之篇，所謂：「田氏倉卒骨肉分，青天白日摧紫荊。交柯之木本同形，東枝憔悴西枝榮。無心之物尚如此，參商胡乃尋天兵。」慮朋友之義不篤也，則有《箜篌謠》之篇，所謂：「貴賤交結{{結交}}心不移，惟有嚴陵及光武。」「輕言托朋友，對面九疑峰。」

「管、鮑久已死，何人繼其蹤。」慮夫婦之情不篤也，則有《雙燕離》之篇，所謂：「雙燕複雙燕，雙飛令人羨。玉樓珠閣不獨棲，金窗繡戶長相見。」徐究自{{白}}〔之〕行事，亦豈純於行義者哉！永王之叛，白不能潔身而去，於君臣之義為如何？既合於劉，又合於魯，又娶於宋，又攜昭陽、金陵之妓，於夫婦之義為如何？至於友人路亡，白為權窆；及其麋{{糜}}潰，又收其骨：則朋友之義庶幾矣。《送蕭〔三〕十一之魯兼問稚子伯禽》有「高堂倚門望伯魚，魯中正是趨庭處」，「君行既識伯禽子，應駕小車騎白羊」之句，則父子之義庶幾矣。如弟凝、金享、儕{{濟}}、況、綰各贈詩以致其雍睦之情，則兄弟之義庶幾矣。惜乎二失既彰，三美莫贖，此所以不能為醇儒也。〔《韻語陽秋》，同上〕

樂天及第後歸覲，留別同年云：「擢第未為貴，拜親方始榮。」此毛〔義〕

得檄而喜之意也。論者以「春風得意〔馬蹄〕疾」決非孟郊語，其氣格亦不類。

而白公亦有：「得意減別恨，半酣輕遠程。翩翩馬蹄疾，春風{{日}}歸鄉情。」

此又不可曉也。〔黃常明《溪詩話》卷七〕

範文正公「雷霆日有犯，始可報吾親」，誰謂臣子忠〔孝〕難於兩全也！

「蒞官不敬」，「戰陣無勇」，本非事親事，《禮記》〔必〕以為非孝，公之謂歟！〔黃常明，同上〕

●卷四·宗族門

謝師厚生女，梅聖俞與之詩曰：「生男眾所喜，生女眾所醜。生男走四鄰，生女各張口。男大守《詩書》，女大逐雞狗。」又云：「何時集{{某}}氏郎，堂上拜媼叟。」蓋戲師厚也。陳琳、杜甫詩，及《楊妃外傳》，其說異焉。琳痛長城之役，則曰：「生男戒勿舉，生女哺用哺{{脯}}。」杜甫傷關西之戍，則曰：「生女猶是嫁比鄰，生男埋沒隨百草。」楊妃專寵帝室，金印綬，寵遍於、釗；象服魚軒，榮均於秦、虢。當時遂有「生女勿悲酸，生男勿喜歡，男不封侯女作妃，君看女卻為門楣」之詠。而樂天《長恨歇》亦云：「遂令天下父母心，不重生男重生女。」今師厚之女敏{{毓}}質儒門，不過求賢士以為之配爾。縱不至負薪如瞿{{翟}}婦、餉舂如孟光，亦豈能預知其必大富貴，亢{{光}}不榮族如蒲〔津〕之婦人乎？宜其聖俞以為戲也。〔《韻語陽秋》卷一○〕

《傳》曰：學士大夫，則知尊祖矣。族之所在，祖之所自出也，其可以不敬乎？陶淵明有《贈長沙公》詩，序云：「予於長沙公為族祖，同出大司馬。昭穆既遠，已為路人。」故其詩云：「同源分流，人易世疏。慨然晤嘆，念斯厥初。

禮服遂悠，歲月眇徂。感彼行路，眷焉踟躕。」蓋深傷之也。長沙公於淵明如此，而淵明乃以教載{{尊祖}}自任，其臨別贈言之際，有「進簣雖少{{微}}，終左{{焉}}為山」之句。嗚呼，淵明亦可謂賢矣。杜子美數訪從孫濟而不免於防猜。

故其詩云：「所來為宗族，亦不為盤餐。」「勿受外嫌猜，同姓古所敦。」觀長沙與濟，尊祖之義掃地矣。〔《韻語陽秋》卷二○〕

●卷五·仁愛門

《孟子》七篇論君與民者居半，其餘欲得君，蓋以安民也。觀杜陵：「窮年憂黎元，嘆息腸內熱，」「胡為將暮年，憂世心力弱。」《宿花石戍》云：「誰能扣君門，下令減征賦。」《寄柏學士》云：「幾時高議排金{{君}}門，各使蒼生有環堵。」寧令「吾廬獨破受凍死亦足」，而志在「大庇天下寒士」，其仁心廣大，異夫求穴之螻蟻輩，真得孟子所存矣。東坡問老杜何如人，或言似司馬遷，但能名其詩耳；愚謂老杜似孟子，蓋原其心也。〔《溪》卷一〕

韋蘇州〔《贈李儋》〕云：「身多疾病思田里，邑有流亡愧俸錢。」郡中燕集云：「自慚居處崇，未睹茲民康。」餘謂〔有官〕君子當切切作此語，彼有一意供租，專事土木，而視民如仇者，得無愧此詩乎？〔同上，同上卷二〕

賈生終童欲輕事征伐，大抵少年躁銳，使經{{綿}}歷老成，當不如此。昔人欲沉孫武於五湖，斬白起於長平，誠有謂哉。嘗愛老杜云：「慎勿吞清{{青}}海，無勞問越裳。大君先息戰，歸馬華山陽。」又有：「安得壯士挽天河，淨洗甲兵長不用。」「安得務農息戰鬥，普天無吏橫索錢。」「願戒兵猶火，恩加四海深。」

「不眠憂戰伐，無力正乾坤。」其愁歉{{嘆}}憂戚，蓋以人主生靈為念。孟子以善言陣戰為大罪，我戰必克為民賊。仁人之心，易地皆然。〔黃常明，同上卷一〕

臨川〔《送望之守臨江〕》云：「黃雀百{{有}}頭顱，長行萬里餘。因君今{{想因君}}出守，暫得免苞苴。」使能行此言，則虐生類以飽口腹，刻疲民以肥權勢者寡矣。其詩才二十字耳，崇{{敦}}仁愛、抑奔競皆具焉，何以多為？〔同上〕

杜云：「築場憐穴蟻{{蟻穴}}，拾穗許村童。」人謂有仁愛民物意。臨川《詠促織》云：「只向貧家促機杼，幾家能有一鉤絲！」愚謂世之嚴督征賦〔而〕

不恤疲瘵之有無者，雖魁然其形，實微蟲智爾。〔《溪》卷六〕

元結刺道州，承兵賊之後，徵率煩重，民不堪命，作《舂陵行》，其末云：「何人採國風，我欲獻此詩。」以傳考之，結以人困甚，不忍加賦，嘗奏免稅租及和市雜物十三萬緡，又奏免租庸十餘萬緡，因之流亡盡歸。乃知賢者所存不特空言面已。〔《丹陽集》、《韻語陽秋》卷六〕

範文正《淮上遇風》云：「一棹危於葉，旁觀欲{{亦}}損神。他年在平地，無忽險中人」雖弄翰戲語，卒然而作，險{{兼}}濟加澤之心，〔可見〕未嘗忘也。

〔黃常明《溪詩話》卷七〕

元道州《舂陵行》云：「所願見王官，撫養以惠慈。奈何重驅逐，不使存活為？」「逋緩違詔令，蒙責願{{固}}所宜。」又云：「守官貴守道{{五字作「亦云貴守官」}}，不愛能適時。」《賊退示官吏》云：「使臣將王命，豈不如賊焉？

令被徵斂者，迫之如火煎。誰知{{能}}絕人命，以作時世賢。」子美志之曰：「今盜賊未息，知民疾苦，得結輩十數人{{公}}為邦伯，萬姓氣吐{{物吐氣}}，天下少安，立可待已{{矣}}。」餘謂漫叟所以能然者，先民後己，輕官爵、重人命故也。觀其《石魚詩》云：「金魚吾不須，軒冕吾不愛。」此所以能不徇權勢而專務愛民也。杜「乃知正人意，不苟飛長纓」，可謂相知深矣。〔同上，同上卷六〕

●卷五·友義門

蘇武李陵在武帝時，同為侍中，金蘭之義素篤。武拘於匈奴，明年而陵始降。

雖逆順之勢殊，悲歡之情異，然朋友之誼，此心常炯炯也。觀陵海上勸武使降之言，非不切至，而武之所以告陵者，不過明吾忠義之心而已，而未嘗一語及陵之叛。若告衛律者則不然，盡辭詬詈，歸之於不忠不臣之科，而此以節義臨之，幾使恧死，此亦可以見於陵厚矣{{也}}。後武得歸，陵置酒賀武曰：「今足下還歸，揚名於匈奴，功顯於漢室；雖古竹帛所載，丹青所畫，何以過子卿？」故李太白《蘇武》詩云：「渴飲月窟水{{冰}}，飢餐天上雪。東還沙塞遠，北愴河梁別。

泣把李陵衣，相〔看〕淚成血。」蓋亦是意〔語〕爾。〔《韻語陽秋》卷八〕

石林詩話〔載〕：元豐間東坡系獄，神宗本無意罪之。時相因舉軾《檜》詩：「根到九泉無曲處，歲寒唯有蟄龍知。」且云：「〔陛下〕龍飛在天，軾以為不知己，而求知地下之蟄龍，非不臣〔而〕何？」得章子厚從而解之，遂薄其罪。

而王定國《見聞錄》云：東坡在黃州時，上欲複用，王禹玉以「歲寒惟有蟄龍知」

激怒上意，章子厚力解遂釋。予觀東坡自獄中出，與章子厚書云：「某所以得罪，其過惡未易一二數。平時惟子厚與子由極口見戒，反複甚苦。某強狠自不以為然。」

又云：「異時相識，但過相稱譽，以成吾過，一旦有患難，無複相哀惜{{者}}。

唯子厚平居遺我以藥石，及困急，又有以救恤之，真與世{{俗}}異矣。」則知坡系獄時，子厚救解之力為多，《石林詩話》不妄也。〔同上，卷五〕

東坡歸陽羨時，流離顛躓之餘，絕祿已數年，受梁吉老十絹百絲之贐，可見非有餘者。李憲仲之子チ以四喪未舉而見公，則盡以贈之，且贈以詩曰：「推衣贈{{助}}孝子，一溉滋湯旱。誰能脫左驂，大事不可緩。」章季默三喪未葬，亦求於公，公亦〔有〕以助之，有「不辭毛粟施，行自丘山積」之句。其高〔誼〕

蓋出於天資矣。〔同上，卷二○〕

●卷五·幼敏門

《西清詩話》云：魯直少警悟，八歲能作詩，《送人赴舉》云：「送君歸去明主前。若問舊時黃庭堅，謫在人間今八年。」此已非髫稚語矣。〔漁隱叢話》前集卷四七〕

《桐江詩話》云：〔世傳〕山谷七歲，作牧童詩云：「騎牛遠遠過前村，吹{{短}}笛風斜{{吹}}隔隴聞。多少長安名利客，機關用盡不如君。」〔同上〕

林傑幼而聰惠，言發成文，質瑩凝脂，音清扣玉。六歲請舉童子，父肅為當府大將，性樂善道，家聚群書，又妙於手談。當時名公多與之交。及有是子，益大其門。廉使崔侍郎手與之遷職，詞云：「家藏萬卷，學富三冬。」傑五歲，父因挈行云云。後業詞賦，頗振聲光。有《仙客入壺中賦》云：「仙客以變化隨形，逍遙放情。處於外，則一壺斯在；入其中，則萬象皆呈。飛閣重樓，不是人間之狀；奇花異草，無非物外之名。」至九歲，謁大夫盧貞、常侍黎埴，無不嘉獎。

尋就賓薦，日在宴筵。侍御李遠、支使趙格深所知仰，不舍斯須。《和趙支使詠荔支》尤佳，云：「金盤摘下排朱顆，紅殼開時飲玉漿。」副使鄭立《奇童傳》，制使劉潼序以貽之。〔《閩川名士傳》〕

王元之〔濟州人〕年七八歲已能文。畢文簡公為郡從事始知之。問其家，以磨面為生，因令作《磨詩》。元之不思以對：「但存心裡正，無愁眼下遲。若人輕著力，便是轉身時。」文簡大奇之，嘗{{留}}於子弟中講學。一日，太守席上出詩句「鸚鵡能言爭似鳳」，坐客皆未有對。文簡寫之屏問。元之書其下：「蜘蛛雖巧不如蠶。」文簡嘆息曰：「經綸之才也。」遂加以衣冠，呼為小友。至文簡入相，元之已掌書命矣。〔《聞見後錄》卷一七〕

●卷五·志氣門

《蔡寬夫詩話》云：太白之從永王，世頗疑之。唐書載其事甚略，亦不為明辨其是否。獨其詩自序云：「夜半{{半夜}}水軍來，潯陽滿旌旃。空名適自誤，追脅上樓船。從賜五百金，棄之若浮煙。辭官不受賞，翻謫夜郎天。」然太白豈從人為亂者哉！蓋其學本出縱橫，以氣俠自任。當中原擾攘時，欲藉之以立奇功耳。故其《〔東〕巡歌》有「但用東、山謝安石，為君談笑靜胡沙」之句。至其卒章乃云：「南風一掃胡塵靜，西入長安到日邊。」亦可見其志矣。大抵才高意廣，如孔北海之徒，固未必有成功，而知人料事，尤其所難。議者或責以之猖獗而欲仰以立事，不能如孔巢父、蕭穎士察於未萌，斯可矣。若其志，亦可哀矣。

〔《漁隱叢話》前集卷五〕

蘇子由云：李白詩類其為人，俊發豪放，華而不實，好事喜名，不知義理之所在也。語用兵，則先登陷陣不以為難；語游俠，則白晝殺人不以為非：此豈其誠能也？白始以詩酒奉事明皇，遇讒而去，所至不改其舊。永王將據江淮，白起而從之不疑，遂以放死。今觀其詩固然。唐詩人李、杜稱首，今其詩皆在。杜甫有好義之心，白所不及也。漢高祖歸豐、沛，作歌曰：「大風起兮雲飛揚，威加海內兮歸故鄉。安得猛士兮守四方！」高帝豈以文字高世者！帝王之度固然，發於中而不自知也。白詩反之，曰：「但歌大風雲飛揚，安得猛士守四方！」

其不識理如此：老杜贈白詩有「重與細論文」之句，謂此類也哉。〔同上〕

《高齋詩話》云：荊公《題金陵此君亭》詩云：「誰憐直節生來瘦，自許高才老更剛。」賓客每對公稱頌此句，公輒顰蹙不樂。晚年與平甫坐亭上視詩牌曰：「少時作此，題榜一傳，不可追改。大抵少年題詩，可以為戒。」平甫曰：「此揚子云所以悔其少作也。」〔同上，卷三四〕

《石林詩話》云：荊公以意氣自許，故詩語惟其所向，不複更為涵蓄，如：「天下蒼生待霖雨，不知龍向此中蟠。」又「濃綠萬枝紅一點，動人春色不須多。」

又「平洽險穢非無力，潤澤焦枯是有才」之類，皆直道其胸中事。後為郡{{群}}

牧判官，從宋次道盡假唐人詩集，博觀而約取，晚年始盡深婉不迫之意。乃知文字雖工拙有定限，然必視其幼壯；雖公，方其未至，亦不能力強而遽至也。〔同上〕

《石林詩話》云：蘇明允至和間〔來〕京師，既為歐陽、文忠公所知，其名翕然。韓忠獻諸公皆待以上客。嘗遇重陽，忠獻置酒私第，惟文忠與一二執政，而明允乃以布衣參其間，都人以為異禮。席間意氣兀不少衰。明允詩不多見，然精深有味，語不徒發，正類其文。而{{如}}《讀易詩》云：「誰為善相應嫌瘦，後有知音可發{{廢}}彈。」婉而不追，哀而不傷，所作自不必多也。〔同上卷三八〕

●卷五·述志門

余嘗{{昔}}官展{{辰州}}，嘗借詩集於士人，中有小篇{{編}}序云《成都〔集》乃〕天慶中進士葉沆〔所〕作，止百篇，時有可觀，如《閒居感懷》云：「身閒難報國，語直易傷時。」《村墅》云：「夜庭和月掃，秋戶拂雲開{{關}}。」

亦可想見其胸襟也。〔《溪詩話》卷八〕

和靖與士夫詩未嘗不及遷擢，與學子詩未嘗不言登第。視此為何等，隨緣應接，不為苟難亢絕如此。老杜云：「本無軒冕意，不是傲當時。」「鐘鼎山林各天性，濁醪粗飯任吾年。」道義重而〔不〕輕王公者也。阮孝緒，南平王〔致書〕

要之不赴，曰：「非志驕富貴，但性畏廟堂。使のば可驂，何異驥綠？」〔同上卷二〕

●卷五·求意門

《複齋漫錄》云：「書當快意讀易盡，客有可人期不來。世事相違每如此，好懷百歲幾回開。」其後又寄黃充，前四句云：「俗子推不去，可人廢招呼。世事每如此，我生亦何娛。」蓋無己得意，故兩見之。」〔《漁隱叢話》後集卷三二〕

胡氏評詩曰：魯直《過平輿懷李子克{{先}}》詩：「世上豈無千里馬，人中難得九方皋。」《題徐孺子祠堂》詩：「白屋可能無孺子，黃金{{堂}}不是欠陳蕃。」二詩命意絕相似，蓋嘆知音者難得耳。」〔同上卷三二〕

苕溪漁隱曰：《錫宴〔清〕明日》絕句云：「宴罷回來日欲斜，平康坊裏那人家。幾多紅袖迎門笑，爭乞釵頭利市花。」《清明日》絕句云：「無花無酒過清明，興味都來{{蕭然}}似野僧。昨日鄰家乞新火，曉窗分與讀書燈。」二詩何況味不同如此，亦可見其老少情懷之異也。〔同上卷一九〕

胡氏評詩曰：澶淵之役，王介甫以滑「丞相萊公功第一」，張文潛以為「可能功業盡萊公」。大抵人之議論，各有所見，故爾不同。今具載二詩，識者當能辨之。介甫《澶州》詩云：「去都二百四十里，河流中間兩城峙。南城草上{{木}}

不受兵，北城樓櫓如邊城。城中老人為予語，契丹此地經鈔虜。黃屋親〔乘〕矢石間，胡馬欲踏河冰渡。天{{大}}發一矢胡無酋河冰亦破沙水流。歡盟從此至今日，丞相萊公功第一。」文潛《聽客話澶淵事》詩云：「憶昔胡來動河朔，黃{{渡}}河飲馬吹胡角。澶淵城下冰載車，邊風蕭蕭千里賒。城上黃旗坐真主，夜遣六丁張猛弩。雷驚電發一矢飛，橫射胡酋貫車柱。犬羊無蹤大漠空，歸來封禪告成功。自是乾坤扶聖主，可能功業盡萊公？」〔同上卷二○〕

《談苑》曰：余知制誥日，與餘恕同考試。恕曰：「夙昔師範徐騎省為文，騎省「其」有《徐孺子亭記》，其警句云：「平湖千畝，凝碧乎其下；西山萬疊，倒影乎其中。」他皆常語，近得舍人所〔作〕《涵虛閣記》，終篇皆奇語。自渡江來，未嘗見此，信一代之雄文也。」其相推如此。因出義山詩共讀，酷愛一絕云：「珠箔輕明拂玉墀，披香新殿鬥腰肢。不須看盡魚龍戲，終遣君王怒偃師。」

擊節稱嘆曰：「古人措辭寓意，如此之深妙，令人感慨不已。」〔同上卷一四〕

●卷六·諷諭門

唐文宗夏日聯句，東坡謂宋玉對楚王雄風，譏其知己不知人也。公權小子，有美而無規，為續之云：「一為居所移，苦樂永相忘。願言均此施，清陰分{{及}}

四方。」或謂五弦之薰〔風〕解慍阜財，已有陳善責難〔之〕意。餘謂不然。凡規諫之辭，須切直分明，乃可以感悟人主。故盜言孔甘，良藥苦口。若以「薰風自南來」為陳善閉邪，但恐後世導諛側媚，〔說〕持兩可者，皆得以冒敢諫之名也。〔《溪》卷一〕

陽城德行道義為士林之所敬服。德宗以銀印赤紱起於隱所，驟拜諫官，可謂賢且遇矣。故學生聞道州之貶，投業而叫閽；賢士愴驛名之同，ゼ辭而頌德：可以知其賢不誣也。然退之《諍臣論》乃極口貶之，何哉？其言曰：「今陽子實一匹夫，在諫位不為不久，而未嘗一旨及於政。視政之得失，若越人之視秦人之肥瘠。問其官，則曰諫議也；問其政，則曰：「我不知也。」有道之士，固如是乎？

「考之本傳，以謂他諫官論事苛細，帝厭苦。城漫{{浸}}聞得失且熟，猶未肯言。

客屢諫之，第醉以酒而不答。蓋其意有所待矣{{也}}。至德宗逐陸贄，欲相裴延齡，而城伏蒲之說{{疏}}始上，廷爭懇至，累日不解。故元微之詩云：「貞元歲雲暮，朝有曲如鉤。」「飛章八九上，皆若珠暗投。」「且曰事不止，臣諫誓不休。」而白樂天亦云：「陽城為諫議，以正事其君。其手如屈軼，舉必指佞臣。

卒使不仁者，不得秉國鈞。」柳子厚亦云：「抗志厲義，直道是陳。」蓋退之《諫〔臣〕論》乃在止裴延齡為相之前，而三子頌美之言，乃在陽城極諫之後也{{爾}}。〔《丹陽集》、《韻語陽秋》卷七〕

〔《漁樵閒話》載〕唐末有宜春人王轂，以歌詩擅名，嘗作《玉樹曲》，略云：「璧月夜，瓊樓春。匣{{蓮}}舌泠泠詞調新。當時狎客盡封{{豐}}祿，直諫犯顏無一人。歌未闋，晉王劍上粘腥血。君臣猶在醉鄉中，一面已無陳日月。」

此調大播人口。轂未第時，嘗於市廛中見有同人被無賴輩歐擊，轂前救之，〔揚聲〕曰：「莫無禮，便是解道『君臣猶在醉鄉中，一面已無陳日月』者。」無賴聞之，慚謝而退，蓋譏當時士大夫掩蔽人善，殆此小人不若。愚謂〔《漁樵》〕

特假以自渝爾。無賴所以悔過從善，頓革凶暴之氣者，非重其才也，非重其名也，蓋重其言有補於治亂安危者也。〔《溪詩話》卷二〕

蔡寬夫云：「江湖多白鳥，天地有青蠅。」人遂以白鳥為鷺。〔而〕《禮記月令》：群鳥養羞。鄭氏乃引《夏小正》丹鳥白鳥之說，謂白鳥為蚊蚋。則知以對青蠅，意亦深矣。不然，江湖多白鷺，有何說耶？〔《溪》、《漁隱叢話》前集卷一三〕

子美詩：「草有害於人，曾何生阻修。芒刺在我眼，焉能待時{{高}}秋。」

其憤邪嫉惡，欲芟夷蘊崇之以肅清王室者，抱懷{{懷抱}}可見。臨川有：「勿去草，草無惡，如比世俗俗浮薄。」此方外之語，異乎農夫之務〔去〕者也。

〔黃常明《溪詩話》卷三〕

子美〔觀打魚〕云：「設網萬魚急。」蓋指聚斂之臣，苛法侵漁，使民不聊生，乃萬魚急也。又云：「能者操舟疾若風，撐突波濤挺叉入。」小人舞智趨時巧宦數遷，所謂疾若風也。殘民以逞不顧傾覆，所謂挺叉入也。」日暮蛟龍改窟穴，山根鱸{{鯉}}隨雲雷。」魚不得其所，龍豈能安居！君與民猶是也。此與六義比興何異？「吾徒何為縱此樂，暴戾天物聖所哀。」此樂而能戒，又有仁厚意，亦如「前王作網罟，設法害生成」，不專為取魚也。退之《叉魚》曰：「觀樂憶吾僚。」異此意矣。亦如蘄簟云：「卻{{但}}願天日常炎曦。」故後人改之云：「豈比法曹空自私，卻願天日長炎赫。」〔黃常明，同上〕

唐子西《上張天覺內前行》云：「內前車馬撥不開，文德殿下宣麻回。紫薇侍郎拜右相，中使押赴文昌台。」此語善於敘事，質而不俚。又云：「周公禮樂未要作，致身姚、宋亦不惡。向來兩翁當國年，民間斗米才四錢。」此語善於諷諭，當而有理，皆可法也。《湖上》云：「佳月明作哲，好風聖之清。」《棲禪〔暮〕歸》云：「草青仍過雨，山紫更斜陽。」語意俱新〔矣〕。〔《漁隱叢話》後集卷三四〕

李陽冰云：「太白不讀非聖〔人〕之書，恥為鄭、衛之作。故其言多似天仙之辭。凡所著述，言多諷興。自三代以來，《風騷》之後，馳驅屈、宋：「鞭撻揚、馬。千載獨步，唯公一人。故王公趨風，列岳{{侯}}結軌，群賢翕習，如鳥歸鳳。盧黃門云：陳拾遺橫制頹波，天下質文翕然一變。至今朝詩體，尚有梁、陳宮掖之風，至公大變，掃地並盡，今古文集遏而不行；唯公文章橫被六合，可謂力敵造化歟！」〔同上卷四〕

●卷六·達理門

苕溪漁隱曰：裴說云：「讀書貧裏樂，搜句靜中忙。」此二事乃餘日用者。

甘貧守靜，自少至老，飽諳此味矣。」〔《漁隱叢話》後集卷一七〕

《許彥周詩話》云：羅隱詩云：「只知事逐眼前過，不覺老從頭上來。」此殊有味。〔同上卷一八〕

朱氏《複齋偶題》詩曰：「出入無時是此心，豈知雞犬易追尋。請看屏上初爻旨，便識名齋用意深。」〔《朱文公集》卷二〕

東坡云：「『秋菊有佳色，挹露掇其英。泛此忘憂物，遠我遺世情。一觴雖獨進，杯盡壺自傾。日入群動息，歸鳥趨林鳴。笑傲東軒下，聊複得此生。』靖節以無事為得此生，則見役於物者，非失此生耶！」〔《漁隱從話》前集〕

東坡《送山{{小}}本》《禪師赴法云》云：「是身如浮雲，安得限南北。」

此二句乃老杜《別贊上人》詩中全語，豈偶然用之耶？《題碧落洞》詩云：「小語輒響答，空山白雲驚。」此語全類李太白。今印本誤作「自雷驚」，不惟無意味，兼與上句重疊也。後自嶺外歸，《次韻江晦叔》詩云：「浮雲時事改，孤月此心明」語意高妙，如參禪悟道之人，吐露胸襟，無一毫窒礙也。」〔《漁隱從話》後集卷二六〕

康節《天津感事吟》：「水流任急境常靜，花落雖頻意自閒。不似世人忙裏老，生來{{平}}未始得開顏。」〔《擊壤集》卷四〕

《先天吟》：「先天天弗為{{違}}，後天奉天時。弗違無時虧，奉時有時疲。」

〔同上，卷一六〕

《身心{{自餘}}吟》：「身生天地後，心在天地前。天地自我出，自餘何足言！」〔同上〔卷一九〕

康節《無憂吟》：「人生長有兩般愁，愁死愁生未易休。或向利中窮力取，或於名上盡心求。多思惟恐晚得手，未老已聞先白頭。我有何功居彼上，其間攘{{掉}}臂獨無憂。」〔《擊壤集》卷一三〕

●卷七·達理門

《否》卦，「包承，小人吉。」說者謂小人在下者包之，小人在上者承之，蓋處《否》當然。杜云：「曲直吾不知，負暄侯樵牧。」「是非何處定，高枕笑浮生。」「洗眼看輕薄，虛懷任屈伸。」「寄謝悠悠世上兒，不爭好惡莫相疑。」

其寄傲疏放，擺脫世網，所謂兩忘而化其道〔者〕也。〔黃常明《溪詩話》卷五〕

漫叟《無為洞口》云：「洞傍山僧皆學禪，無求無欲亦忘年。」又：「無為洞口春水滿，無為洞傍春雲白。愛此躊躕不能去，念{{令}}人悔作衣冠〔客〕。」

岑參《宿先{{仙}}游寺》云：「寄報乘軒客，簪裾爾何容！」臨川《何{{和}}秀老》云：「解我蔥珩脫孟勞，暮年甘與子同袍。」比之退之云「方將斂之道，且欲冠其顛」，「向風長嘆不可見，我欲收斂加冠巾」，異矣。六一有云：「自慚前引朱衣吏，不稱閒行白髮翁。」說者謂不言亦可。然次山《宿丹崖翁宅》詩〔亦〕云：「吾將求退與翁游，學翁歌醉在漁舟。官吏隨人往來{{未}}得，卻望丹崖慚複羞。」籲，〔非〕淫乎富貴者也。〔《溪》卷六〕

東坡拈出陶淵明談理之詩前後有三：一曰：「採菊東籬下，悠然見南山。」

二曰：「笑傲東軒下，聊複得此生。」三曰：「客養千金軀，臨化消其寶。」皆以為知道之言。蓋擒章繪句，嘲弄風月，雖工亦何補！若睹道者，出語自然超詣，非常人能蹈其軌轍也。山谷嘗跋淵明詩卷云：「血氣方剛時，讀此詩如嚼枯木；及綿歷世事，如決定無所用智。」又嘗論云：「謝康樂、庾義城之詩，爐錘之功，不遺餘力，然未能窺彭澤數仞之牆者，二子有意於俗人贊毀其工拙，淵明直寄焉。」

持是以論淵明詩，亦以可{{可以}}知{{見}}其關鍵也。〔《丹陽集》、《韻語陽秋》卷三〕

孟子所言皆精粗兼備，其言甚近，而妙義在焉。如龐居士云：「神通並妙用，運水與搬柴。」此自得者之言，最為達理。若孟子之言則無適不然。如許大堯、舜之道，只於行止疾徐之間教人做了。〔《龜山語錄》卷四〕

或問言動非禮則何{{可}}以正{{止}}，視聽如何得合禮？曰：「四者皆不可易，易則多非理{{禮}}，故『仁者先難而後獲』。所謂難者，以我視，以我聽，以我言，以我動也。」「仰面貪看鳥，回頭錯應人」視聽不以我也，胥失之矣。

〔《上蔡語錄》卷中〕

呂晉伯兄弟中皆有見處。一人作待詠曾點事曰：「函丈從容問且酬，展才無不至諸侯。可憐曾點推{{惟}}鳴瑟，獨對春風詠不休。」〔同上〔卷上〕

或問邵堯夫云：「誰信畫前元有《易》，自從刪後更無《詩》。畫前有《易》何以見？」曰：「畫前有《易》，其理甚微，然即用孔子之已發明者言之，未有畫前盡{{蓋}}可見也。如云：神農氏之耒耜蓋取諸《益》，日中為市蓋取諸《噬嗑》，黃帝堯舜之舟揖蓋取諸《渙》，服牛乘馬蓋取諸《隨》，《益噬〔嗑〕》《渙》《隨》重卦也。當神農黃帝堯舜之時，重卦未畫，此理真聖人有以見天下之賾，故通變以宜民，而《易》之道得矣。然則非畫前元有《易》乎？」〔《龜山語錄》卷二〕

熙寧十年夏，康節感微疾，氣日益耗，神日益明。笑謂司馬溫公曰：「雍欲觀化一巡，如何？」溫公曰：「先生未應至此。」康節笑曰：「死生亦常事耳。」

張橫渠先生喜論命，來問疾，因曰：「先生論命否？當推之。」康節曰：「若天命，則已知之矣。世俗所謂命，則不知也。」橫渠曰：「先生知天〔命〕矣，載尚何言：「程伊川曰：「先生至〔此〕，他人無以為力，願自主張。」〔康節曰：「平生學道，豈不知此？然亦無可主張。」〕時康節居正寢，諸公議後事於外，有欲葬近洛陽城者，康節已知，呼伯溫入曰：「諸公欲以近城地葬我，不可，當從伊川先〔生〕塋耳。」七月初四日大書詩一章曰：「生於太平世，〔長於太平世〕死於太平世。客問年幾何，六十又七歲。俯仰天地間，浩然獨無愧。」以是夜五更捐館。〔《聞見錄》卷二○〕

張敬《夫元日》詩：「古史書元意義存，《春秋》揭示更分明。人心天理初無欠，正本端原萬善生。」〔《南軒集》卷七〕

康節過士友家晝臥，見其枕屏小兒迷藏，以詩題其上云：「遂令高臥人，欹枕看兒戲。」蓋熙寧間也。陳恬云：「《擊壤集》不載。」〔同上，《聞見錄》卷二○〕

張橫《渠聖心》詩：「聖心難用淺心求，聖學須專禮法修。千五百年無孔子，盡因通變老優游。」〔《橫渠集》文集〕

五峰胡廣仲詩：「幽人偏愛青山好，未{{為}}是青山青不老。山中出雲雨太虛，一洗塵埃山更好。」朱氏陂{{跋}}云：「右衡山胡子詩也。初，紹興庚辰，熹病臥山間，親友仕於朝者，以書見招，某戲以兩詩代書報之曰：『先生去上蕓香閣〔時籍溪先生〔除〕正字，赴館供職〕，閣長新峨豸角冠〔劉共甫〔自〕秘書丞除察官。〕留取幽人臥空谷，一川風月要人看。」〔一章〕〔甕牖前頭列畫屏，晚來相對盡儀形。浮雲一任閒舒卷，萬古青山只麼青。」〔二章。〕或傳〔以〕語胡子，胡子謂其學者張敬夫曰：「吾未識此人，然觀此詩，〔知其〕庶〔幾〕能有進矣。特其言有體而無用，故為是詩以箴警之，庶其聞之而有發也。」

明年，胡子卒。又四年，某始見敬夫而後獲聞之，恨不及見胡子而請其目也。因序其本末而書之於策，以無忘胡子之意云。」〔見《詩集》、《朱文公集》卷八一〕

邵堯夫先生居洛四十年，安貧樂道，自云未嘗攢眉。所居寢息處為安樂窩，自號安樂先生，又為甕牖，讀書燕居。自平旦則焚香獨坐，晡時飲酒三四甌，微熏便止，不使至醉也。中間，州府以更法，不餉饋寓賓，乃為薄粥以代之，好事者或載酒以濟其乏。嘗有詩云：「斟有淺深存燮理，飲無多少系經綸。莫道山翁拙於用，也能康濟自家身。」喜吟詩作大字書，然遇興則為之，不牽強也。大寒暑則不出，每出乘小車，用一人挽之，為詩以自詠曰：「花似錦時高閣望，草如茵處小車行。」司馬溫公贈以詩曰：「林間高閣望已久，花外小車猶未來。」隨意所之，遇主人喜客，則留三五宿；又之一家亦如之。或經月忘返，雖性高潔，而接人無賢不肖貴賤皆歡然如親。嘗自言：「若至大病，自不能支；其遇小疾，得有客對語，不自覺疾之去體也。」學者來從之問經義，精深浩博，應對不窮，思致幽遠，妙極道數。間與相知之深者，開口論天下事，雖久存心世務者，不能及也。〔《漁隱從話》後集卷二二〕

康節嘗誦希夷之語曰：「得便宜事，不可再〔作〕；得便宜處，不可再去。」

又曰：「落便宜是得便宜。」故康節詩云：「珍重至人嘗有語，落便宜是得便宜。」

蓋可終身行之也。〔邵伯溫《易學辨惑》、《聞見錄》卷七〕

涪陵譙天授《牧牛圖詩》，一章言其崇明禮法，目無邪視，可否昭判，揀辨無舛，依見見正，色塵不迷，故能非禮勿視，如牛雙目變白，畏鞭，警視不易，設有他惡，不能縱觀矣。詩曰：「喜見雙眸白，通身黑尚全。整思南畝稼，還忌牧童鞭，妄色無輕學，非觀已屢悛。回光惟聖道，此外竟何緣？」二章言其外屏非聞，耳無邪聽，入耳著心，但惟聖道；依聞審音，惡聲不惑，故能非禮勿聽。

如牛角耳變白，聳耳低首，惟牧是聆，更無他念矣。詩曰：「耳角冰霜潔，須知聽不訛。法言緣理辨，邪說自心訶。響外聆微旨，音中味太和。淫荒無複入，非禮末之何！」三章言其戒謹辭氣，口無妄言；戲論讒誣，不形聲說；非先王之法言不敢道；捫舌謹辭，修辭立誠，故能非禮勿言。如牛唇口變白，為牧所纏，不得妄鳴，惟渴飲飢食始得解釋矣。詩曰：「白口纏圈索，言非駟莫追。心聲休妄發，敬道複何疑？正信通神鑒，淵談協禮儀。能為天下則，誠自我無欺。」四章言其遵守禮法，中主惟敬；心無妄動，舉必循理；精誠外發，照破邪行；素履而往，往而無咎，故能非禮勿動。如牛四足變白，猶恐散失，未舍鼻索矣。詩曰：「四足雖更白，猶宜鼻索拘。草田方緩執，禾徑未相逾。步步無非履，心心向大途。見聞言動事，到此竟何殊！」五章言其學習美成，禮法文質，內外自然，克己複禮，歸於至誠；不假行將，動容周旋，皆中乎禮，盛德之至；居德之盛，尚可形容，故如牛首尾變白，牧者置鞭閒坐，不執鼻索，放曠無拘，頓絕所犯矣。

詩曰：「鼻索何勞執，長鞭已棄閒。大田隨俯仰，古道任回環。義草餐清野，仁泉飲碧灣。德純非用牧，危坐對層山。」六章言其抑為不厭，好古敏求，積而至聖；思慮銷隕，情識淨盡；猶金鑒焉，不迎不將，應而不傷；心休世逋，超然絕疑；動靜無意，但寓形於世而已。如牛全白，純一不雜，人牛兩息，滅意相拘矣。

詩曰：「一飽心休息，安眠百不知。有形隨處寄，毋意複何疑！用舍非關念，優游絕所窺。相忘人世外，惟有牧童兒。」七章言其逆順難測，混同體用；隨世態卷舒，例防陽慘酢；損益盈虛，與時偕行；言不必信，行不必果，惟義所在；一切毋必，道合則從。猶如白牛，雖帶圈索，已無牧人矣。詩曰：「圈索雖牽執，從茲牧者亡。何心拘小節，平步蹈中常。飢飽隨時過，行藏任運將。春山春草綠，逢處可充腸。」八章言其仕止久速，咸契所宜；達節善變，出處無際；進退存亡，不失其正；獨見幾權，應世無固，不俟終日。猶如白牛隨方運動，飲食無系矣。

詩曰：「日暖隨方去，天寒隱有餘。當行非俟牧，可止便安居。飲食和粗細，周旋契疾徐。權幾雖應用，豈外是如如。」九章言其無方無體，妙絕萬物，不見有己；身心銷複，與道混融；一切毋我，又何分別；隨時應用，應物張機，無有本體；名言胡義，留為世訓，警策後覺。猶如無牛可得，惟存鼻索，傳示將來矣詩曰：「相盡雲何牧，心融孰是牛？我人依妄立，學行假各修。不見當先跡，寧知有後由。鞭繩應到此，聊為且□留。」

●卷八·博識門

嘗觀臨川「解我蔥珩脫孟勞」，冒不曉孟勞何等物。及觀《穀梁傳》注：孟勞，魯之寶刀。〔黃常明《溪詩話》卷九〕

子美「於菟侵客恨」，乃楚人謂虎於菟。「土銼冷疏煙」，乃蜀人呼釜為銼。

「富豪有錢駕大舸」，《方言》：南楚、江、湘凡船大者謂之舸。「百丈誰家上水船」，荊峽以竹為纜{{纜為}}百丈。「塹抵公畦棱」，京師農人指田雲幾棱〔去聲。〕「市暨西顛。」夔人謂江水橫通山谷處為。子厚「桃笙葵扇安可當」，宋、魏之間謂簟為笙。「Ы〔音襖〕乃〔音靄〕一聲山水綠」，乃楚人歌聲。臨川「窗明兩不借」，楚人以草履為不借。東坡「倦看澀勒暗蠻村」，蓋嶺南竹名。艾{{又}}「蓬沓障前走風雨」，注云：於潛婦人皆插大銀櫛，謂之蓬沓。又：「幾思壓茅柴，禁煙{{網}}日夜急。」山谷：「燕濕社公雨，鶯啼花信風。」皆方言也。〔黃常明，同上卷一○〕

江漢有滸，以制泛濫，大漲則溢於平陸。水退滸見，舟人謂之水落糟{{槽}}。

又灘石湍激，其中深僅可容舟者，謂之洪。若大水則不複問洪矣。臨川「萬里寒江正複槽」，「東江水{{木}}落水分洪」以此。亦謂水黃帽，謂雲炮車，非遐征遠涉，不能知也。〔同上，卷五〕

柳《讀書》篇：「瘴痾擾靈府，日與往昔殊。臨文乍了了，徹卷元{{兀}}若無。」蓋嘗《答許京兆書》云：「往時讀書，不至底滯。今每讀一傳，再三伸卷，複觀姓氏。」在宗元則為瘴痾所擾，它人乃公患也。〔同上，卷三〕

東坡云：「東來賈客木綿裘，飲散金山月滿樓。夜半潮來風又熱，臥吹簫管到揚州。」集中題云《夢中作》。蓋坡嘗衣此，坐客誤云木綿襖俗，飲散乃出此詩，且云，雖欲〔俗〕不可得也。坐客大慚。賈客事乃《南史》，孔覬二弟，頗營產業。請假東還。覬出渚迎之。輜重二十餘船，皆綿絹紙席之屬，覬偽喜，〔因〕命〔且〕置岸側，既而正色謂曰：「汝輩忝預士流，何至還東作賈客耶？」

命燒盡乃去。〔《溪》卷六〕

「家家養烏鬼」，沈存中以為鸕鶿，說者謂非也。元微之詩云：「病養{{賽」

烏稱鬼，巫占瓦代（作}}龜。」自注云：「南人染病，競賽烏鬼；楚巫列肆，兢{{悉}}賣瓦卜。」此乃《戲效俳體二首》，其二亦云「瓦卜傳神語」，皆是處方言，則烏鬼非鸕鶿不疑{{兩字作「明」}}矣。〔《溪詩話》卷八〕

書史蓄胸中而氣味入於冠裾，山川歷目前而英靈助於文字。太史公南游北涉，信非徒然。觀老杜《壯游》云：「東下姑蘇台，已具浮海航。到今有遺恨，不得窮扶桑。」「劍池石壁仄，長洲芰荷香。嵯峨閶門北，清廟映池塘。」「越女天下白，鑒湖五月涼。剡溪蘊秀異，欲罷不能忘。歸帆拂天姥，中歲貴{{貢}}舊鄉。」

「放蕩齊、趙間」，「西歸到咸陽」。其豪氣逸韻可以想見。序《太白集》者稱其隱岷山，居襄溪。南游江淮，觀雲夢，去之齊魯，之吳之梁，北抵趙、魏、燕、晉，西徙{{涉}}、岐。從{{徙}}金、陵，上{{止}}尋陽，流夜郎，泛洞庭，上巫峽。白自序亦曰：「偶乘扁舟，一日千里；或遇勝景，終年不移。」其恣橫採覽，非其狂也。使二公隱{{穩}}坐中書，何以垂不朽如此哉！燕公得助於江山，鄭綮謂相府非灞橋，那得詩思，非虛語也。〔《溪詩話》卷八〕

《學林新編》云：世傳織女嫁牽牛渡河相會。某按《史記》《晉》《天文志》，河鼓星在織女、牽牛二星之間，世俗因博會為渡河之說瀆上象，無所根據。

《淮南子》云：「烏鵲填河成橋，而渡織女。」《荊楚歲時記》云：「七夕河漢間奕奕有光景，以此為候，是牛女相遇{{過}}也。」其說皆怪誕不足信。子美《牽牛織女》詩云：「牽牛出河西，織女處其東。萬古永相望，七夕誰見同。神光意難候，此事終朦朧。」觀子美詩意，不取世俗說也。七夕乞巧，見於周處《風土記》，乃後人編類成書，大抵初無稽考，不足信者多矣。〔《漁隱從話》前集卷一一〕

《侯鯖錄》云：「東坡作《雪詩》云：「凍合玉樓寒起慄{{粟}}，光搖銀海眩生花。」後見荊公云：「道家以兩肩為玉樓，目為銀海，是使此事否？」坡退曰：「惟荊公知此出處。〔同上卷二九〕

苕溪漁隱曰：《緗素雜記》《學林新編》二家辨証乘槎事，大同小異。餘今採摭其有理者共為一說。按張茂先《博物志》曰：「舊說天河與海通。近世有人居海上者，每年八月見浮槎來不失期。齎一年糧乘之而去。十餘日中，猶觀星月日辰。自後茫茫亦不覺晝夜。奄至一處，有城郭屋舍甚嚴，遙望宮中有婦人織，見丈夫牽牛渚次飲之。驚問曰：「何由至此？」其人說以來意，並問此是何處，答曰：「君至蜀郡訪嚴君平則知之。」因還。後以問君平，君平曰：「某年月日，有客星犯牽牛宿。」計年月，正是此人到天河時也。」所載止此而已。而《荊楚歲時記》直曰：張華《博物志》云：漢武帝令張騫窮河源，乘桴經月而去，〔至〕

一處，見城郭如官府，室內有一女織，又見一丈夫牽牛飲河。騫問云：「此是何處？「答曰：「可問嚴君平。」織女取機耆{{耆機}}石與騫而還。後至蜀問君平，君平曰：「某年月日，客星犯牛斗。」所得耆機石為東方朔所識，亦{{並}}其証焉。按騫本傳及《大宛傳》，騫以郎應募使月氏，為匈奴所留，十餘歲得還。騫身所至者大宛、大月氏、大夏、康居，而傳聞其旁大國五六，具為天子言其地形所有，並無乘槎至天河之說。而宗懍乃傅會以為武帝、張騫之事，又益以耆機石之說，何耶？子美《夔府詠懷》詩曰：「途中非阮籍，槎上似張騫。」

又《秋興》詩曰：「奉使虛隨八月槎。」如此類，前賢多用之，恐非實事。〔同上卷一一〕

杜子美詩喜用《文選》語，故宗武亦習之不置，所謂「熟精《文選》理，休覓彩衣輕」，又云「呼婢取酒壺，續兒誦《文選》」是也。唐朝有《文選》學，而時君尤見〔欽〕重，分別本以賜金城，書絹素以屬裴行儉是也。《外史杌》載鄭奕嘗以《文選》教其子，其兄曰：「何不教讀《論語》？免學沈、謝嘲風弄月，污人行止。」鄭兄之言蓋欲先德行而後文藝，亦不為無理也。〔《丹陽集》〔《韻語陽秋》卷三〕

《雪浪齋日記》云：昔人有言：「《文選》爛，秀才半。」正為《文選》中事多可作本領爾。餘滑欲知文章之要，當熟看《文選》，蓋《選》中自三代涉戰國、秦、漢、晉、魏六朝以來文字皆有。在古則渾厚，在近則華麗也。苕溪漁隱曰：少陵《宗武生日》詩「熟精《文選》理」，蓋為是也。」〔《漁隱叢話》後集卷二〕

詩話乃云：質之少陵《昔游》詩：「昔者與〔高〕李，同登單父台。」則知非吹台。三人能{{皆}}詞宗，果登吹台，豈無雄詞傑唱著後世耶？予竊哂其弗細考前詩而妄為云云，故具載之以顯其誤也〔同上，前集卷一二〕

苕溪漁隱曰：學者欲博讀異書，餘謂退之之《進學解》云：「上規姚、姒，渾渾無涯。《周誥湯盤》，詰屈聱牙。《春秋》謹嚴，《左氏》浮誇。《易》奇而法，《詩》正而葩。下逮《莊》《騷》，太吏所錄，子雲、相如，同工異曲。」

若只讀此足矣，何必多嗜異書！〔同上，後集卷一○〕

●卷九·狂放門

《劍閣》云：「吾將罪真宰，意欲鏟疊嶂。」與太白「槌破黃鶴摟」，「劃卻君山好」，語亦何異？然《劍閣》詩意在削平僭竊，尊崇王室，凜凜有忠義氣，槌碎劃卻之語，但覺一味粗豪耳。故昔人論文字以意為主{{上}}。〔《溪》卷一〕

「性豪業嗜酒，嫉惡懷剛腸。飲酣視八極，俗物都茫茫。」此子美胸中語也。

宜其孩弄嚴武，藐視禮法，而朱老、阮生皆預莫及{{逆}}，《遭田父泥飲》至被肘而不悔，其內直外曲，強禦不畏，矜寡不侮，非世所能測也。〔《溪》卷六〕

唐史載杜審言嘗云「吾閔{{文}}當得屈宋作衙官」，其孫乃有「讀書破萬卷，下筆如有神」。謂蘇味道「見吾判且羞死」，甫乃有「集賢學士如堵牆，看我落筆中書堂」。謂「為造化小兒所苦」，甫乃有「日月籠中鳥，乾坤水上萍」。所謂「是以似之」也。〔同上，卷六〕

《藝苑雌黃》云：「吟詩喜作豪句，須不畔於理方善。如東坡觀崔白《驟雨圖》云：『抉桑大繭如甕盎，天女織綃雲漢上。往來不遣鳳銜梭，誰能鼓臂投三丈？』此語豪而甚工。石敏若〔《桔林文》中〕《詠雪》有『燕南雪花大於掌，冰柱懸簷一千丈』之語，豪則豪矣，然安得爾高屋〔邪！雖豪，覺畔理。〕或云《詠雪》非敏若詩，見鮑欽止《夷白堂小集》。』苕溪漁隱曰：「《東坡集》載此詩是題趙令晏、崔白大圖，幅徑三丈，故云：「往來不遣鳳銜梭，誰能鼓臂投三丈。」可謂善造語能形容者也。《畫品》〔中止有李營丘《驟雨圖》，從無崔白者，兼東坡此詩又云〕：「人間刀尺不敢裁，丹青付與濠梁、崔。風蒲半折寒雁起，竹間的橫江梅。」乃是崔白《冬景圖》，《藝苑》以謂《驟雨圖》誤矣。

餘〔又觀〕李太白《北風行》云：「燕山雪花大如席。」《秋浦歌》云：「白發三千丈。」其句可謂豪矣，奈無此理何？如秦少游《秋日絕句》云：「連卷雌霓拄{{拱}}西樓，逐雨追晴意未休。安得萬妝相向舞，酒酣聊把作纏頭。」此語亦豪而工矣。」〔《漁隱從話》後集卷二六〕

郭功甫《金山行》造語豪〔壯〕，世多不見全篇，今錄於左方：「金山杳在滄溟中，雪崖冰柱浮仙宮。乾坤扶持自今古，日月仿佛纏西東。我泛靈槎出塵世，搜索異境窺神工。一朝登臨重嘆息，四時想象何其雄！卷簾夜閣挂北斗，大鯨駕浪吹長空。舟摧岸斷豈足數，往往霹靂捶蛟龍。寒蟾八月蕩瑤海，秋光上下磨青銅。鳥飛不盡暮天碧，漁歌忽斷蘆花風。蓬萊久聞未成往，壯觀絕致遙應同。潮生潮落夜還曉，物數交{{與數}}會誰能窮！百年形影浪自苦，便欲此地安〔微〕

躬。白雲南去供入{{來入我}}望，又起歸興隨征鴻。」〔同上，前集卷三七〕

●卷九·稱賞門

《王直方詩話》云：樂天有詩云：「醉貌如霜葉，雖紅不是春。」東坡有詩云：「兒童誤喜朱顏在，一笑那知是酒紅。」鄭谷有詩云：「衰鬢霜供白，愁顏酒借紅。」老杜有詩云：「發少何勞白，顏衰肯更紅？」無己詩云：「發短愁催白，顏衰酒借紅。」皆相類也。然無己初出此一聯，大為當時諸公所稱賞。〔《漁隱從話》前集卷五一〕

《雪浪齋日記》云：高荷字子勉，山{{上}}俗詩云：「點檢金閨彥，飄零玉筍班。尚令清廟器，猶隔鬼門關。」大為山谷所喜。〔同上，卷五二〕

杜子美褒稱元結《舂陵行》兼《賊退後示官吏》二詩云：「兩章對秋月{{水}}，一字偕華星。致君唐、虞際，淳樸憶大庭。」又云：「今盜賊未息，得結輩數十公，落落然參錯為天下邦伯，天下少安，可立待矣。」蓋非專稱其文也。至於李義山乃謂「次山之作以自然為祖，以元氣為振{{根}}」，無乃過乎！秦少游《漫郎詩》云：「字偕華星章對月，漏洩元氣煩揮毫。」蓋用子美義山語也。〔《韻語陽秋》卷六〕

《今是堂》〔《手錄》云〕：高麗使過海，有詩云：「水鳥浮還沒，山雲斷複連。」時賈島詐為梢人，聯下句云：「棹穿波底月，船壓水中天。」麗使嘉嘆久之〔自此不複言詩〕。〔《溪》、《漁隱從話》前集卷一九〕

張祜詩云：「故國三千里，深官二十年。」杜牧賞之，作詩云：「可憐『故國三千里』，虛唱歌詞滿六宮。」故鄭谷〔云〕：張生『故國三千里』，知者唯應杜紫薇。」諸賢品題如是，祜之詩名安得不重乎！其後有「解道澄江靜如練，世間唯有謝玄暉」，「解道江南斷腸句，世間唯有賀方回」等語，皆祖是意也。

〔葛常之《韻語陽秋》卷四〕

詩人贊美同志詩篇之善，多比珠璣、壁玉、錦繡、花草之類，至杜子美則豈〔肯〕作此陳腐語也{{耶}}？《寄岑參》詩云：「意愜關飛動，篇終接混茫。」

《夜聽許十〔一〕誦詩》云：「精微穿溟滓{{水幸}}，飛動摧霹靂。」《贈盧居{{琚}}》詩云：「藻翰唯牽率，湖山合動搖。」《贈朱{{鄭}}諫議》詩云：「毫髮無遺恨，波瀾獨老成。」《寄李白》詩云：「筆落驚風雨，詩成泣鬼神。」

《贈高適》詩云：「美名人不及，佳句法如何？」皆驚人語也。視餘子其神芝〔之〕與腐菌哉！〔《丹陽集》，同上卷三〕

●卷九·稱薦門

溫公自稱為〔迂〕叟，香山居士亦嘗以自號。其詩云：「初時被目為迂叟，近日蒙呼作隱人。」司馬豈慕其洛居有閒適之樂耶？〔《溪》卷九〕

周美成邦彥，元豐初以太學生進《汴都賦》，神宗命之以官，除太學錄。其後流落不偶，浮沉州縣三十餘年。蔡元長用事，美成獻《生日詩》，略云：「化行《禹貢》山川內，人在周公禮樂中。」元長大喜，即以秘書少監召，又複薦之。

〔《揮麈錄》〕

李白《贈崔侍御》詩云：「黃河三尺鯉，本在孟津居。點額不成龍，歸來伴凡魚。何當赤車使，再往召相如。」相如蓋自謂也。觀此不可謂白之{{五字作「則白不可謂}}）無心於仕進者。然當時慢侮力士，略不為身謀，〔旋〕致貶逐而曾不悔。使其欲仕之心切，必不如是。先是，蘇為益州長史，見白異之，曰：「是子天才英特，少益以學，〔可〕比相如。」故曰{{白}}詩中每以相如自比。

〔《贈〕從弟之遙》曰：「漢家天子馳駟馬，赤車蜀道迎相如。」《自漢陽病酒歸》曰：「聖主還聽《子虛賦》，相如卻欲論文章。」《贈張鎬》曰：「十五觀奇書，作賦凌相如。」白自比為相如，非止一詩也。〔《韻語陽秋》卷六〕

吳邁遠好自誇而嗤鄙他人，每作詩得稱意語，輒擲地呼曰：「曹子建何足數哉！」袁嘏謂人曰：「我詩有生氣。」亦以用心深苦，俄而有得，宜不勝其喜。

子美云「語不驚人死不休」，貫休謂「得句先呈佛」，皆此謂{{為此}}也。〔《溪詩話》卷二〕

老杜高自稱許有乃祖之風，上書明皇云：「臣之述作沈鬱頓挫，楊雄、枚皋可企及也。」《壯游》詩則自比游{{于}}崔、魏、班、楊。又云：「氣靡刂屈、賈壘，目短曹、劉牆。」《贈韋左丞》則曰：「賦料楊雄敵，詩看子建親。」甫以詩雄於世，自比諸人，誠未為過。至「竊比稷與契」則過〔矣〕。史稱甫好論天下大事，高而不切，豈自比稷契而然耶？至云：「上感九廟焚，下憫萬民瘡。

斯時伏青蒲，廷爭守禦床。」其忠藎亦可嘉矣。〔《韻語陽秋》卷八〕

《複齋漫錄》云：「江公著初任洛陽尉，久旱微雨，作詩云：「雲葉紛紛雨腳勻，亂花柔草長精神。雷車卻輾前山過，不灑原頭陌上塵。」溫公於士人家見之，借紙筆修刺謁江，且為稱薦，由此知名。」〔《漁隱從話》後集卷二二〕

●卷九·投獻門

《王直方詩話》云：杭有西湖而潁亦有西湖，皆為游賞之勝。而東歧連守二州。其初得潁也，有潁人在坐云：「內翰但只消游湖中，便可以了郡事。」蓋言其訟簡也。秦少章因作一絕獻之云：「十里荷花菡萏初，我公所至有西湖。欲將公事湖中了，見說官閒事亦無。」後東坡到潁，有《謝執政啟》亦云：「入參兩禁，每玷北扉之榮，出典二邦，輒為西湖之長。」〔《漁隱從話》前集卷四一〕

錢惟演為洛帥留守，始置驛貢花，識者鄙之。蔡君謨加法〔造〕小團茶貢之，富彥國嘆曰：「君謨〔士人〕乃為此也{{耶}}！」坡作荔支嘆曰：「我願天公憐赤子，莫生尤物為瘡。雨順風調百穀登，民不飢寒為上瑞。君不見武陵溪邊粟粒芽，前丁後蔡相籠加。吾君盛德豈在此，致養口腹何陋耶！又不見洛陽丞相忠孝家，可憐亦進姚黃花。」補世之語，不能易也。嘗愛李敬方《汴河直進船》詩云：「汴水通淮利最多，人生為害亦相和。東南四十三州地，取盡脂膏是此河。」

此等語皆〔可〕為多{{炙}}背之獻也。〔《溪詩話》卷五〕

●卷九·評論門

介甫〔梅〕詩：「少陵為爾牽詩興，可是無心賦海棠？」杜默云：「倚風莫怨唐工部，後裔誰知不解衣{{詩}}。」曾不若東坡、柯邱海棠長篇冠古絕今，雖不指名{{明}}老杜而補世{{亡}}之意，蓋使來世自曉也。〔《溪詩話》卷八〕

樂天《九日思杭州》云：「笙歌委曲聲延耳，金翠動搖光照身。」子瞻《有懷錢塘》云：「剩看新番眉倒暈，未應泣別臉消紅。」黎元耆舊，何遽忘之也〔耶〕？徐考其集，白《送杭州姚{{三字作「姚杭州赴任」}}因思舊游》云：「閭裏固宜勤撫恤，樓台亦要數躋攀。」蘇亦云：「細雨暗{{晴}}時一百六，畫橈鰲{{鼉}}鼓莫遺{{違}}民。」是未嘗無意於民庶也。然白又有「故妓數人憑問訊，新詩兩首倩流傳」，坡又有「休驚歲歲年年貌，且對朝朝暮暮人」。大抵淫樂之語多於撫養之語耳。夫子稱「未見好德如好色」，而傷之日「已矣乎」，二公未能免俗，餘人不必言。〔同上〕

子瞻賦《濁醪有妙理》，首句云：「酒勿嫌濁，人當取醇。」其末乃曰：「濁者以飲吾僕，清者以酌吾友。」複立分別，則是濁醪無妙理矣。豈非萬斛洶湧不暇點校故歟！〔同上〕

司馬溫公〔《題趙舍人庵》〕云：「清茶淡話難逢友，濁酒狂歌易得朋。」

雖造次間語，亦在於〔進〕直諒之益而退便僻之損也。〔同上，卷一〕

《雪浪齋日記》云：讀謝靈運詩，知其攬盡山川秀氣；讀退之《南山詩》，頗覺似《上林》《子虛賦》，才力小者不能到。李長吉、玉川子詩皆出於《離騷》，未可以立談判也。皇甫持正云「吟詩未有劉長卿一字」，唐人必甚重長卿，今詩十卷亦清麗。〔《漁隱從話》前集卷二〕

《宋子京筆記》云：「古人語有椎拙不可掩者，《樂府》曰：『何以銷憂，惟有杜康。』劉越石曰：『何其不夢周。』又有曰：『夫子悲獲麟，西狩嘆{{涕}}

孔丘。』」雖有意緒，詞亦鈍樸〔矣〕。〔同上，卷一〕

●卷十·評論門

杜云：「爾輩可忘年。」「含淒覺汝賢。」「送爾維舟惜此筵。」「汝與山東李白好。」自世俗觀之，則為簡傲，詩簡{{家}}不然，亦嘗有云：「忘形到爾汝。」〔黃常明《溪詩話》卷五〕

又《古柏》云：「不露文章世已驚，未辭剪伐誰能送！」先器識後文藝，與浮躁炫露者〔有〕異也。〔同上，卷五〕

《古柏》云：「大廈如傾要梁棟，萬牛回首丘山重，」此賢者難進而易退〔也〕，非其招不往者也。〔同上，卷五〕

趙嘏《長安秋望》詩云：「殘星幾點雁橫塞，長笛一聲人倚樓。」當時人誦詠之以為佳作，遂有趙倚樓之目。又有《長安月夜與友人話歸故山》詩云：「楊柳風多潮未落，蒹葭霜在雁初飛。」亦不減倚樓之句。至於《獻李僕射》詩云：「新諾似山無力負，舊恩如水滿身流。」則謬矣。〔葛常之《韻語陽秋》卷四〕

鐘嶸稱張茂先：「惜其兒女情多，風雲氣少。」喻鳧嘗謁杜紫薇不遇，乃曰：「我詩無綺羅鉛粉，宜不〔售〕也。」淮海詩亦然，人戲謂可入小石調。然率多〔子〕美句，但綺麗大勝爾。子美「並蒂芙蓉本自雙」，「水荇牽風翠帶長」，退之「金釵半醉坐添春」，牧之「春風十里揚州路」，誰謂不可入黃鐘宮耶？

〔黃常明《溪詩話》卷三〕

昌黎〔《送劉師服》〕云：「攜持令名歸，自足貽家尊。」蘇州《送黎尉》云：「只應傳善政，朝夕慰高堂。」誠儒者迂闊之辭，然貪饕苟得污累其親，孰若清白之為愈。〔同上，卷三〕

東坡云，少陵《詠懷》詩：「杜陵〔有〕布衣，老大意轉拙。許身亦{{一}}

何愚，竊比稷與契。」子美自比稷契，人未必許也。然其又有詩云：「舜舉十六相，身尊道更高。秦時任商鞅，法令如牛毛。」自是稷契輩人口中語也。〔又云〕

「知名不{{未}}必稱，局促商山芝。」又云：「王侯與螻蟻，同盡隨丘墟。願望第一義，回向心地初。」乃知子美詩尚有事在也。〔《溪》、《漁隱從話》前集卷一二〕

張籍《送區弘持》云：「韓公國大賢，道德赫已聞。昨出為陽山，爾區來趨奔。韓官遷法曹，子送{{隨}}至荊門。韓入為博士，崎嶇從羈輪。」觀其游從之久，疑得於韓者深也。然考其文章議論之際乃不得預籍、之列，何也？《韓集》有《送區弘南歸》詩云：「我遷於南日周圍，來見者眾莫依希。爰有區子熒熒暉，觀以彞訓或從違。我念前人譬葑菲。落以斧斤引纏微{{糸墨徽}}，雖有不逮驅。」觀此數語，則韓雖以師道自任，而區受道之質蓋有所未至也。其後又勉之以「行行正直勿脂韋，業成志立來頎頎」，其誨之者至矣。集中又有《送區冊序》，《韓文辨証》云：「冊即弘也，」未知孰據爾。〔《丹陽集》、《韻語陽秋》卷六〕

舉人過失難於當，其尤者，臧孫之犯門斬關，惟孟椒能繼{{數}}之。臧紇謂國有人焉，必椒也。其難如此。司馬相如竊妻滌器，開巴蜀以困苦鄉邦，其過已多，至為《封禪書》，則讒諂{{諂諛}}蓋天性，不複自新矣。子美猶云：「竟〔無〕宣室召，徒有茂陵求。」李白亦云：「果得相如草，仍餘《封禪》文。」

和靖獨不然，曰：「茂陵他日求遺稿，猶喜曾無《封禪》書。」言雖不迫，責之深矣。李商隱云：「相如解草《長門賦》，卻用文君取酒金。」亦舍其大論其細也。舉其大者自西湖始。其後有譏其諂諛之態死而未已，正如捕逐寇盜，先〔為〕

有力者所獲，手益其吭而騎其項矣，餘人從旁助縛耳。〔黃常明《溪詩話》卷三〕

士人程文，窮日力作一論，既不限聲律，複不拘詩{{語}}句，尚罕得反複折難使其理判然〔者〕。觀《赴奉先詠懷五百言》，乃聲律中老杜心跡論一篇也。

自「杜陵有布衣，老大意轉拙，許身一何愚，自比〔以〕稷與契」，其〔心〕術析向自是稷、契等人。「窮年憂黎元，嘆息腸內熱」，與飢渴由己也{{者}}何異？

然常為不知者所病，故曰：「取笑同學翁」。世不我知而所守不變，故曰「浩歌彌激烈」。又云：「非無江海志，瀟灑送日月。」「當今廊廟具，建廈豈雲缺。

葵藿傾太陽，物性固莫奪。」言非不知隱遁為高也，亦非以國無其人也，特廢義亂倫，有所不忍。「以茲誤生理，獨恥事幹謁。」言志大術疏，未始阿附以借勢也。為下士所笑而浩歌自若，皇皇慕君而雅志棲道{{遁}}。既不合時，而又不少低屈，皆設疑互答，屢致意焉。非巨刃有餘，孰能之乎！中間鋪敘間關酸辛，宜不勝其戚戚，而「默思失業途{{徒}}，因念遠戍卒」，所謂憂在天下，而不為小{{一}}己失得也。禹、稷、顏子不害為同道，少陵之跡江湖而心稷契，豈為過哉！

孟子曰：「窮則獨善其身，達則兼善天下。」其窮也，未嘗無志於國與民；其達也，未嘗不抗其易退之節：密{{蚤}}謀先定，出處一致矣。是時{{詩}}先後周複，正合乎此。昔人目《元和賀雨詩》為諫書，余特目此詩為心跡論也。〔《溪〔卷一○〕

〔劉昭禹云〕「五言如四十個賢人，著一個屠酤不得。覓句者如掘得玉匣子，有底有蓋，但精心必獲其寶。」然昔人「園柳變鳴禽」，竟不及「池塘生春草」；「餘霞散成綺」，不及「澄江靜如練」；「春水船如天上坐」，不若「老年花似霧中看」；「閒久{{幾}}硯中窺水淺」，不若「花落{{落花}}徑裏得沿{{泥}}香。」

「停杯嗟別久」，不及「對月喜家貧」；「楓林社日鼓」，不若「茅屋午時雞」。

此數公未始不精心。似此，知全其寶者未易多得。〔黃常明，同上卷五〕

愈《寄孟刑部聯句》云：「美君如{{知}}道腴，逸步謝天械。」或問道果有味乎？余曰：如介甫：「午雞聲不到禪林，柏子煙中靜擁衾。」「竹雞呼我出華胥，起滅篝燈擁燎爐。各據槁梧同不寐，偶然聞雨落階除。」皆淡中意{{泊中}}

味，非造此景{{境}}不能形容也。〔黃常明，同上〕

張無盡《題武昌陵{{靈}}竹寺》云：「孟宗泣竹筍冬生，豈是青青竹有情。

影響主張非別物，人心但莫負幽明。」語雖淺直，然當於理。樂天有{{云}}「餘霞散成綺」，「別葉乍辭風」等語麗矣，不過於嘲風雪弄花〔草〕而已。故《寄唐生》詩云：「非求宮律高，不務文字{{章}}奇。惟歌生民病，得願{{願得}}天子知。）〔《溪》卷十〕

顏延之嘗問鮑照己與靈運優劣照曰：「謝五言如初發芙蓉，自然可愛。君詩鋪錦列繡，亦雕繪滿眼。」鐘嶸《詩品》乃記湯惠休云：「謝如芙蓉出水，顏如錯採鏤金。」與本傳不同。〔傳〕又稱延之嘗薄惠休制作，以為委巷中歇謠耳。

豈湯{{惠}}休因為延之所薄，遂有芙蓉錯鏤之語，故史取以文飾之耶？坡云：「辨才詩如風吹水，自成文理；吾輩與參寥如巧婦織錦耳。」取況亦類此。淵明所以不可及者，蓋無心於非譽巧拙之間也。〔黃常明，同上卷五〕

永叔以昌黎比介甫，雲答{{答云}}：「他日若能窺孟子，終身何敢望韓公！」

吳季野以方賈誼，答云：「俯仰繆恩方自歉，慚君將比洛陽人。」皆憤然不平，如惡無鹽唐突。而謝景山贈文忠詩有「才如夢得今{{多}}為累，情似安仁久悼亡」，即開門當之。二公何抑揚之異也。〔同上，卷五〕

子美《夜宴左氏莊》「檢書燒燭短」，燭正不宜觀書，檢閱時暫可也。退之「短檠二尺便且光」，可謂燈窗人中{{中人}}語，猶有未便，燈不籠則損目，不宜勤且久。山谷「夜堂朱墨小燈籠」，可謂善矣。而虛堂非夜久所宜。子瞻：「推門入室書縱橫，蠟紙燈籠晃云母。」慣親燈火儒生酸態盡矣。〔同上，卷三〕

張籍嘗移書責退之與人商論不能下氣。愈亦有云：「我昔實愚蠢，不能降色辭。」餘謂此乃書生常態。昔嘗見太〔學〕中爐亭議題紛喧哄然，其後有二生坐是鳴鼓，豈直議禮家為聚訟哉！聖俞《謝永叔惠酒》云：「貽詩{{始時}}語且橫，既醉論益堅。曾不究世務，閒氣爭占{{古}}先。」誠有之也。〔同上，卷七〕

岑參《寄杜拾遺》云：「聖朝無闕事，自覺諫書稀。」退之《贈崔補闕》云：「早生{{年少}}得途未要忙，時清諫疏尤宜罕。」皆繆承荀卿有聽從無諫諍之語，遂使阿諛奸佞用以借口。以是知凡造意立言，不可不豫為天下來{{后}}世虛。

〔《溪》卷一〕

《西清詩》話：「人之好惡，固自不同。子美在蜀作《悶》詩，乃云：「卷簾唯白水，隱幾亦青山。」若使余居此，應從王逸少語，吾當卒以樂死，豈複更有悶耶？」〔同上，《漁隱從話》前集卷七〕

王君玉云：「子美之詩，詞有近質〔者〕，如「麻鞋見天子」，「垢膩腳不襪」之句，所謂轉石於千仞之山勢也。學者尤之過甚，豈遠大者難窺乎？「〔同上，同上〕

●卷十一·評論門

翰苑作春帖子，往往秀麗可喜，如蘇子容云：「璇霄一夕斗杓東，瀲灩晨曦照九重。和氣熏風摩蓋壤，競消金甲事春農。」鄧溫伯云：「晨曦瀲灩上簾櫳，金屋熙熙歇吹中。桃臉似知官宴早，百花頭上放輕紅。」蔣潁叔云：「昧旦求衣向曉雞，蓬萊仗日下{{下日}}將西。花添漏鼓三聲遠，柳映春旗一色齊。」梁君貺詩云：「東方和氣鬥回杓，龍角中星轉紫霄。聖主問安天未曉，求衣親護玉宸朝。」皆佳作也。余觀鄭毅夫《新春詞四首》，其一云：「春色應隨步輦還，珠旒玉幾照龍顏。紫雲殿下朝元罷，便須{{令}}東風到世間。」其二云：「春風細拂綠波長，初過層城度建章。草色未迎雕輦翠，柳梢先學赭衣黃。」其三云：「睛暉敖入鳳凰樓，一行朱{{珠}}簾不上{{下}}鉤。漢殿鬥簪雙彩燕，並和春色上釵頭。」其四云：「小池春破玉玲瓏，聲觸簾鉤漸好風。閒繞闌幹掐花樹，春痕已著半梢紅。」觀此四詩，與帖子格調何異？豈久於翰苑而筆端自然習熟耶？

〔《丹陽集》、《韻語陽秋》卷二〕

張籍，韓愈高弟也。愈嘗作《此日足可惜》贈之八百餘言，又作《喜侯喜至》之篇贈之二百餘言，又有《贈張籍》一篇二百言，皆不稱其能詩。獨有《調張籍》一篇，大尊李杜而末章有「顧語地上友，經營無太忙」之句。《病中贈張籍》一篇有「半途喜開鑿，派別失大江，吾欲盈其氣，不令見麾幢」之句。《醉贈張徹》有「張籍學古淡，軒昂{{鶴}}避雞群」之句。則籍有意於慕大，而實無可取者也。

及取其集而讀之，如《送越客》詩云：「春雲剡溪口，殘月鏡湖西。」《逢故人》詩云：「海上見花發，瘴中聞鳥飛。」《送海客》詩云：「入國自獻寶，逢人多贈珠。」「紫掖發章句，青闈更永歌。」如此之類，皆駢句也。至語言拙惡，如：「寺貧無施利，僧老足慈悲。」「收拾新琴譜，封題舊藥方。」「多申請假牒，只送賀官書。」此尤可笑。至於樂府，則稍超矣。姚秘監嘗稱之曰：「妙絕《江南曲》，淒涼《怨女》詩。」白太傅嘗稱之曰：「尤攻{{工}}樂府詞，舉代少其倫。」由是論之，則人士所稱者非以詩也。」〔同上〕

應制詩非他詩比，自是一家句法，大抵不出於典實富艷爾。夏英公《和上元觀燈》詩云：「魚龍曼衍六街呈，金鎖通宵啟玉扃{{京}}。冉冉游塵生輦道，遲遲春箭入歌聲。寶坊月皎龍燈淡，紫館風微鶴焰平。宴罷甫端天欲曉，回瞻河漢尚盈盈。」王岐公詩云：「雪消華月滿仙台，萬燭當樓寶扇開。雙鳳雲中扶輦下，六鰲海上駕山來。鎬京春酒沽{{沾}}周宴{{燕}}，汾水秋風陋漢才。一曲升平人盡{{共}}樂，君王又進紫霞杯。」二公雖不同時，而二詩如出一人之手，蓋格調{{律}}當如是也。丁晉公《賞花釣魚》詩云：「鶯驚鳳輦穿花去，魚畏龍顏上釣遲。」胡文恭{{公}}云：「春暖仙冀初び靡，日斜芝蓋尚徘徊。」鄭毅夫云：「水光翠繞九重殿，花氣濃薰萬壽杯。」皆典實富艷有餘，若作清臒平淡之語，終不近爾。〔同上〕

顏延之、謝靈運各被旨擬《北上篇》，延之受詔即成，靈運久而方就。梁元帝云：詩多而能者沈約，少而能者謝。雖有能{{遲}}速多寡之不同，不害其俱工也。」〔同上〕

咸平景德中，錢惟演、劉筠首變詩格，而楊文公與之鼎立，綽號江東三虎。

詩格與錢、劉亦絕相類，謂之西昆體。大率效李義山之為，豐富藻麗，不作枯瘠語。故楊文公在至道中得義山詩百餘篇，至於愛慕而不能釋手。公嘗論義山詩，以謂包蘊密致，演繹平暢，味無窮而炙愈出，鑽彌堅而酌不竭，使學者少窺其一斑，若滌腸而浣骨。是知文公之詩者{{有}}得於義山者為多矣。又嘗以錢惟演詩二十七聯如「雪意未成雲著地，秋聲不斷雁連天」之類，劉筠詩四十八聯如「溪箋未破冰生硯，爐酒新燒雪滿天」之類，皆表而出之，〔紀之於《談苑》。且曰：「二公之詩，學者爭慕，得其格者，蔚為佳詠。」可謂知所宗矣。文公鑽仰義山於前，涵泳錢、劉於後，則其體制相同，無足怪者。小說載優人有以義山為戲者。

義山服藍縷之衣而出，或問曰：「先輩之衣何在？」曰：「為館中諸學士ㄎ扯去矣。」人以為笑。〕〔並同上，同上〕

詩之有思，卒然遇之而莫遏，有物敗之則失之矣。故昔人言覃思、垂思、抒思之類，皆欲其思之來。而所謂亂思、蕩思者，言敗之者易也。鄭綮詩思在灞橋風雪中驢子上，唐求詩所游歷不出二百里，則所謂思者豈尋常咫尺之間所能發哉！

前輩論詩思多生於杳冥寂寞之境，而志意所如，往往出於埃盍之外，苟能如是，於詩亦庶幾矣。小說載謝無逸問潘大臨雲，「近日曾作詩否？」潘云：「秋來日日是詩思，昨日投{{捉}}筆得「滿城風雨近重陽」之句，忽催租人至，令人意敗。

輒以此一句奉寄。」亦可見思難而敗易也。〔同上〕

米元章賦詩絕少{{妙}}而人罕稱之者，以書名掩之也。如《不及陪東坡往金山作水陸詩》云：「久陰障奪佳山川，長瀾四隘魚龍淵。眾看李、郭渡浮玉，晴風掃出清明天。頗聞妙力開大施，足病不列諸方仙。想應蒼壁有垂露，照水百怪愁寒煙。」《棲雲閣》云：「雲出救世旱，澤浹雲尋歸。入石了不見，豐功已如遺。龍騫薦複起，抱石明幽姿。云乎無定所，隱者何當棲！」如此二詩，殆出翰墨畦徑之表。蓋自邁往凌雲之氣流出，非尋規索矩者之可到也。〔同上〕

韓退之《調張籍》詩曰：「刺手拔鯨牙，舉瓢酌天漿。」魏道輔謂高至酌天漿，幽至於拔鯨牙，其用思深遠如此。被{{彼}}獨未讀《送無本》詩爾。其曰：「吾嘗示之難，勇往無不敢。蛟龍弄牙角，造次欲手攬。眾鬼囚大幽，下覷襲玄［QVDC］。」言手攬蛟龍之角，下覷眾鬼之［QVDC］皆難事，而無本「勇往無不敢」。

蓋作文以氣為主也。則《調張籍》之句無乃亦是意乎！〔同上〕

餘襄公靖嘗在契丹作《胡語詩》云：「夜筵沒邏臣拜洗，兩朝厥荷情干勒。

微臣稚{{雅}}魯祝若{{君}}統，聖壽鐵擺俱可忒。」沒邏言侈盛，拜洗言受賜，厥荷言通好，干勒言厚重，鐵擺言嵩高也。沈存中《筆淡》載刀{{刁}}約使契丹，戲為詩云：「押燕移離畢，看房賀跋支。餞行三匹裂，密賜十貔狸。」移離畢如中國執政官。賀跋支，執衣防閣人。匹裂，小木罌。貔狸〔如〕形如鼠而大，狄人以為珍饌。二詩可作對，故表而出之。〔同上卷〕

孟郊詩云：「食薺腸亦苦，強歌聲無歡。出門即有礙，誰謂天地寬！」許渾詩云：「萬里碧波魚戀釣，九重青漢鶴愁籠。」皆是窮蹙之語。白樂天詩云：「無事日月長，不羈天地闊。」與二子殆霄壤矣。〔同上〕

作詩貴雕琢，又畏有斧鑿痕；貴破的，又畏粘皮骨：此所以為難。李商隱《柳》詩云：「動春何限葉，撼曉幾多枝。」恨其有斧鑿痕也。石曼卿《梅》詩云：「認桃無綠葉，辨杏有青枝。」恨其粘皮骨也。能脫此二病，始可以言詩矣。

劉夢得稱白樂天詩云：「郢人斤斫無痕跡，仙人衣裳棄刀尺。世人方內欲相從，行盡四維無處覓。」若能如是，雖終日斫而鼻不傷，終日射而鵠必中，終日行於規矩之中而其跡未嘗滯也。山谷嘗與楊明叔論詩，謂以俗為雅，以故為新，百戰百勝，如孫吳之兵；棘端可以破鏃，如甘蠅、飛衛之射。捏聚放開，在我掌握。

與劉所論殆一轍矣。」〔同上卷三〕

余讀許渾詩，獨愛「道直去官早，為{{家}}貧家{{為}}客多」之句，非親嘗者不知其味也。《贈蕭兵曹》詩云：「客道恥搖尾，皇恩寬犯鱗。」「直道去官早」之實也。《將離郊園》詩云：「久貧辭國遠，多病在家希。」「家貧為客多」

之實也。〔同上〕

蘇養直《清江曲》見賞於東坡，以為與李太白無異，所謂「屬玉雙飛水滿塘，菰蒲深處浴鴛鴦」是也。既為前輩所賞，名已不沒，而又作《後清江曲》一篇，豈養直尚惡其少作耶？所謂：「呼兒極浦下苓，社甕欲熟浮蛆香。輕蓑浙瀝鳴秋雨，日暮乘流自相語。」如此等句，前曲〔《清江》〕似未到也。〔同上〕

自古文人雖在艱危困踣之中，亦不忘於制述，蓋性之所嗜，雖鼎鑊在前不恤也。況下於此者乎？李後主在圍城中，可謂危矣。猶作長短句，所謂：「櫻桃落盡春歸去，蝶翻金粉雙飛。子規啼月小樓西。」文未就而城破。蔡約之嘗親見其遺稿。東坡在獄中作詩贈子由云：「是處青山可藏{{埋}}骨，他年夜雨獨傷神。」

猶有所托而作。李白在獄中作詩《上崔相》云：「賢相燮元氣，再欣海縣康。應念覆盆下，雪泣拜天光。」猶有所訴而作，是皆出於不得已者。劉長卿在獄中，非有所托訴也，而作詩云：「鬥間誰與看冤氣，盆下無由見太陽。」一詩云：「壯志已憐成白髮，餘生猶待發青春。」一詩云：「冶長空得罪，夷甫不言錢。」

又有《獄中見畫佛》詩，豈性之所嗜，則縲紲之苦不能易雕章繪句之樂歟？〔同上〕

杜牧《赤壁》詩云：「折戟沉沙鐵未消，自將磨洗認前朝。東風不與周郎便，銅雀春深鎖二喬。」李義山集中亦載此詩，未知果何人所作也。〔俱同上，同上〕

●卷十二·評論門

或問鄭綮相國近有詩否？答云：「詩思在灞橋風雪中驢子上，此處那得之。」

《北夢瑣言》載綮雖有詩名，本無廓廟之望。及登庸，內外驚駭。太原兵至渭北，天子震恐，渴於攘卻。綮請於文宣王謚號中加一哲字，其不究時病率此類。愚謂此人止可置之風雪中令作詩也。〔《溪》卷二〕

王夷甫蔡景節並號口不言錢，二子皆因弊矯之〔過〕者。衍以其妻貪淫{{婪}}

黷貨，至借俠士李陽以懼之。樽在臨海，其婢納女巫之賂，為百姓撾登聞鼓，其絕口蓋有由。然如子美、張籍皆〔云「呼〕兒散寫乞錢書」；太白「頻將{{顏公}}

三十萬，盡付酒家錢」；岑參「閒居耐相訪，正有床頭錢」；小杜「清貧長欠一杯錢」；東坡「滿江風月不論錢」；山谷「青山好去坐無錢」：曾不害諸公之高也。〔同上〕

孟郊詩最淡且古，坡謂「有如食蟛越，竟日嚼空螯」。退之論數子，乃以「張籍學古淡」，東野為「天葩吐奇芬」。豈勉所長而諱所短〔耶〕，抑亦東野古淡自足而不待學歟{{耶}}？〔並同上，同上卷四〕

武元衡詩不多，集中有《酬嚴司空荊南見寄》詩兩篇，一云：「金貂再領三公府，玉帳連封萬戶侯。」一云：「漢家征鎮委條侯，虎節龍旌居上頭。」皆續以「簾卷青山巫峽雨{{曉}}，煙開碧樹渚宮秋」。第三聯一云：「劉琨坐嘯風清塞，謝題詩月滿樓。」一云：「金笳曾{{盡}}掩故人淚，麗句初傳明月樓。」

皆續以「《白雪》調高歌不得，美人相顧翠蛾愁」。人訝其大同，餘謂乃元衡刪潤之本，集中兩存之爾，當以前篇為正，後篇誠未工也。〔《丹陽集》、《韻語陽秋》卷三〕

李太白、杜子美詩，皆掣鯨手也。余觀太白《古風》、子美《偶題》之篇，然後知二子之源流遠矣。李云：「大雅久不作，吾衰競誰陳！《王風》委蔓草，戰國多荊榛。」則知李之所得在《雅》。杜云：「文章千古事，得失寸心知。」

「騷人嗟不見，漢道盛於斯。」則知杜之所得在《騷》。然李不取建安七子，而杜獨取垂拱四傑何耶？南皮之韻，固不足取，而王、楊、盧、駱亦詩人之小巧者爾，至有「不廢江河萬古流」之句，褒之豈不太甚乎？〔同上，同上〕

少游贈坡詩云：「節毛零落氈餐雪，辨舌縱橫印佩金。」語太不等。子瞻譏集句云：「天邊鴻鵠不易得，便令作對隨家雞。」此詩正類此。〔《黃常明》〔《溪詩話》卷九〕

東坡文章妙一世，然在掖垣作呂吉甫謫詞，繼{{既}}而呂複用，遂納告毀抹。

在翰苑作《上清儲祥碑》，繼而蔡元長複作，遂遭磨毀。非特此也，蘇叔黨云：「昔公為《藏經記》，云{{初}}傳於世，或以為非。在惠州作《梅花詩》，至有以為笑。」此皆士大夫以文鳴者，其說能使人必信，乃謬妄如此。信知識《古戰場文》者鮮矣。子由嘗跋東坡遺稿云：「展卷得遺草，流涕濕冠纓。斯文久衰弊，流涇自為清。科斗藏壁間，見者空嘆驚。廢興自有時，詩書付西京。」〔《韻語陽秋》，卷二○〕

嘗恨王子猷作此君語，輕以難名者告人，遂使庸夫俗子忘{{妄}}意其間，酤坊茗肆，適以污累之。謫仙云：「但得酒中趣，勿為醒者傳。」此理信然。和靖《招靈魄{{皎}}》云：「百千幽勝無人見，說向吾師是洩機。」東坡云：「此味只憂兒輩覺，逢人休道北窗涼。」「人生此樂須天賦，莫遣兒童取次知。」使子猷知此，必鉗其喙也。〔《溪》卷二〕

老杜《畏人》有云：「門徑從榛草，無心待馬蹄。」又：「直須上番看成竹，客至從嗔不出迎。」將遺物離人矣。答嚴八乃云：「只須伐竹開荒徑，拄杖穿花聽馬蹄{{嘶}}。」又有「草萊無徑欲教鋤」。亦如「厭就成都卜」，而云：「憑將百錢卜，漂泊問君平。」自智者觀之，則為游戲篇章，得失{{大}}自在；俗士拘泥，則〔前後〕{{全}}不相應也。東坡《答{{穀}}林塘{{堂}}》云：「古今正自同，歲月何必書！」《游香積山》又云：「尋幽恐{{志}}不繼，書版記歲月。」

蕭思話先於曲阿起宅，有閒曠之致。子惠基嘗謂所親曰：「〔須〕婚嫁畢，當歸老舊廬。」故元次山《招陶劇駕》云：「無惑別{{畢}}婚嫁，竟為俗務牽。」退之云：「如今便可爾，何用畢婚嫁。」〔同上，卷三〕

杜《茅屋為〔秋〕風所破歌》云：「自經喪亂少睡眠，長夜沾濕何由徹！安得廣廈千萬間，大庇天下寒士俱歡顏，風雨不動安如山。烏乎，何時眼前突兀見此屋，吾廬獨破受凍死亦足。」白樂天《新制布裘》云：「安得萬里裘，蓋裹周四垠。穩暖皆如我，天下無寒人。」《新制綾褲{{襖}}成》〔云〕「百姓多寒無可救，一身獨暖亦何情！心中為念農桑苦，耳裏如聞飢凍聲。爭得大裘長萬丈，與君都蓋洛陽城。」皆伊尹自{{身}}任一夫不獲之辜也。或謂子美詩意寧苦身以利人，樂天詩意推身利以利人，二者較之，少陵為難。然老杜飢寒而憫人飢寒者也，白氏飽暖而憫人飢寒者也；憂勞者易生於善慮，安樂者易{{多}}失於不思，樂天疑{{宜}}優。或人又謂白氏之官稍達而少陵尤卑，子美之語在前，而《長慶》在後。達者宜急，卑者可緩也。前者唱導，後者和之耳。同合而論，則老杜之心蓋{{差}}賢矣。〔同上，卷九〕

老杜當干戈騷屑之時，間關秦、隴，負薪採，食甫Я不給，困躓極矣。自入蜀依嚴武始有草堂之居，觀其經營往來之勞，備載於詩，皆可考也。其曰：「萬里橋西宅，百花潭北莊」〔者〕，言其地也；「經營上元始，斷手寶應年」

者，言其時也。「雪裏江船渡，風前徑竹斜，寒魚依密藻，宿鷺起圓沙」者，言其景物也。至於「草堂塹西無樹林，非子誰複見幽深」，則乞樹{{榿}}木於何少府之詩也；「草堂少花今欲栽，不問綠李與黃梅」，則乞果栽{{木}}於徐少卿之詩也。王侍御攜酒草堂則喜而為詩曰：「故人能領客，攜酒重相看。」王錄事許草堂資不到則戲而為詩曰：「為嗔王錄事，不寄草堂資。」蓋其流離貧窶之餘不能以自給，皆因人而成也。其經營之勤如此。然未及黔突，避成都之亂，入梓客閬，其心則未嘗一日不在草堂也。《遣弟檢校草堂》則曰：「鵝鴨宜長數，柴荊莫浪開。」《寄題草堂》則曰：「尚念四松小，蔓草勿{{易}}拘纏。」《送韋郎歸成都》則曰：「為問南溪竹，抽梢合過牆。」《途中寄嚴武》則曰：「常苦{{恐}}沙崩損藥欄，也從江檻落風湍。」每致意如此。及成都亂定，再依嚴武為節度參謀，複歸草堂則曰：「不忍竟舍此，複來榛蕪。入門四松在，步堞萬竹疏。」則其喜可知矣。未幾，嚴武卒，徬徨無依，複舍之而去。以史及公詩考之，草堂斷手於寶應之初，而永泰元年四月嚴武卒。是年秋，公寓夔州雲安縣。有此草堂者，終始只得四載。而其間居梓閬三年，公詩所謂「三年奔走空皮骨」是也。

則安居草堂者僅閱歲而已。其起居寢興之適，不足以償其經營往來之勞，可謂一世之羈人也。然自唐至今已數百載，而草堂之名，與其山川草木禽獸賴{{三字作「皆因」}}公詩以為不朽之傳。則公之不幸，而其山川草木之幸也。〔《葛常之》〔《韻語陽秋》卷六〕

僧祖可，俗蘇氏，伯固之子、養直之弟也。作詩多佳句，如《懷蘭江》云：「懷人更作夢千里，歸思欲迷雲一灘」，《贈端師》云：「窗間一榻篆煙碧，門外四山秋蕊{{葉}}紅」等句，皆清新可喜。然讀書不多故變態少，觀其體格，亦不過煙雲草樹山川{{水}}鷗鳥而已。而徐師川作其詩引，乃謂，自建安七子，南朝二謝、唐杜甫、韋應物、柳宗元、本朝王荊公蘇黃妙處，皆心得神解」，無乃過乎！師川作《畫虎行》，末章云：「憶昔予頑少小時，先生教誦荊公詩。即今老{{耆}}舊無新語，尚有廬山病可師。」〔不知何故〕愛其詩如是也。〔《丹陽集》，同上，卷四〕

元和十一年六月，武元衡將朝，夜漏未盡三刻，騎出里門，遇盜，死{{薨}}

於牆下。許孟容謂國相橫尸而盜不得，為朝廷恥，遂下詔募捕，竟得{{賊}}。始得張晏者，王承宗所遣；訾珍者，李師道所遣也。初，元衡策李之必反，已而果反就誅。由是諸鎮桀驁者皆不自安，以致於是。劉夢得有《代靖安佳人怨》詩云：「寶馬鳴珂踏曉塵，魚文匕首犯車茵。適來行哭裏門外，昨夜畫堂歌舞人。」

又云：「秉燭朝天遂不回，路人彈指望高台。牆東便是傷心地，夜夜秋螢飛去來。」

余考夢得為司馬時，朝廷欲澡濯補郡，而元衡執政，乃格不行。夢得作詩傷之，而托於靜{{靖}}安佳人，其傷之也乃所以快之歟！〔《韻語陽秋》卷三〕

黃庶字亞夫，嘗有《怪石》一絕傳於世，云：「山鬼水怪著薜荔，天祿闢邪眠莓苔。鉤簾坐對心語口，曾見漢家池館來。」人士膾炙以為奇作。唐張碧詩亦不多見，嘗有《池上怪石》詩云：「寒姿數片奇突兀，曾作秋江秋水骨。先生應是壓{{厭}}風雷，著向池邊塞龍窟。我來池上傾酒尊，半酣書破青煙痕。參差翠柳{{縷}}擺不落，筆頭驚怖{{怪}}黏秋雲。我聞吳中項容水墨有高價，邀得將來倚松下。鋪卻雙僧{{繒}}直難掉{{道難}}，掉首空歸不成話{{畫}}。」二詩殆未易甲乙也。〔同上，卷三〕

●卷十三·評論門

魯直謂陳後山「學詩如學道」，此豈尋常雕章繪句者之可擬哉！客有謂餘言：後山詩其要在於點化杜甫語爾。杜云「昨夜月同行」，後山則云「勤勤有月與同歸」。杜云「林昏罷幽磬」，後山則云「林昏出幽磬」。杜云「古人日已遠」，後山則云「斯人日已遠」。杜云「中原鼓角悲」，後山則云「風連鼓角悲」。杜云「暗飛螢自照」，後山則云「飛螢元失照」。杜云「更覺追隨盡」，後山則云「林湖更覺追隨盡」。杜云「文章千古事」，後山則曰「文章平日事」。杜云「乾坤一腐儒」，後山則曰「乾坤著腐儒」。杜云「孤城隱霧深」，後山則曰「寒城著霧深」。杜云「寒花只暫香」，後山則曰「寒花只自香」。如此類甚多，豈非點化老杜之語而成者？余謂不然。後山詩格律高古，真所謂「碌碌盆盎中，見此古洗」者，用語稍{{相}}同，乃是讀少陵詩熟，不覺在其筆下，又何以足{{足以}}病公？〔《丹陽集》、《韻語陽秋》卷二〕

《南史》載孝武嘗問顏延之曰：「謝莊《月賦》何如？」答曰：「莊始知『隔千里兮共明月』。」帝召莊，以延之語語之，莊應聲曰：「延之作《秋胡詩》，始知『生為久離別，沒為長不歸』。」〔《典論》云：「文人相輕，自古而然。」〕

〔同上，同上〕

連綿字不可挑轉用，詩人間有挑轉用者，非為平仄所牽，則為韻所牽也。羅昭諫以「寥」為「寥」，是為平仄所牽。《秋風生桂枝》詩所謂「寥工夫大」是也。又以「瀾」為「瀾」，是為韻所牽，哭《孫員外詩》所謂「故侯何在淚瀾」是也。〔《韻語陽秋》卷二〕

方幹詩清潤小巧，蓋未升曹、劉之堂，或者取之太過，餘未曉也。王贊嘗稱之曰：「鋟肌滌骨，冰瑩霞絢；嘉肴自將，不吮餘雋。麗不葩芬{{芬葩}}，苦不臒棘；當其得志，倏與神會。」孫邵{{}}嘗稱之曰：「其秀也，仙蕊於常花；其鳴也，靈鼉於眾響。」觀其所作《登靈隱峰》詩云：「山疊雲霞際，川傾世界東。」《送喻坦之》詩云：「風塵辭帝裏，舟楫到山林。」此真兒童語也。《寄喻鳧》云：「寒蕪隨楚盡，落葉渡淮稀。」如{{而}}《送喻坦之下第》又云：「過楚寒方盡，浮淮月正沉。」《贈路明府》詩云：「吟成五字句，用破一生心。」

〔而〕《贈喻鳧》又云：「才吟五字句，又白幾莖須。」《稱{{湖}}心寺中島》云：「雪折停猿樹，花藏浴鶴泉」〔而〕《寄越上人》又云：「窗接停猿樹，岩飛浴鶴泉。」《於使君詩》云：「月中倚棹吟漁浦，花底垂鞭醉鳳城。」〔而〕

《送伍秀才》詩又云：「倚棹寒吟漁浦月，垂鞭醉入鳳城春。」〔觀〕其語言重疊，有以見其窘也。至於「野渡波搖月，空城雨翳鐘」；「白猿垂樹窗邊月，紅鯉驚鉤竹外溪」；「義行相識處，貧過少年時」等句，誠無愧於孫王所賞。〔同上〕

杜甫讀蘇渙詩則曰：「餘發喜卻變，白間生黑絲。」高適《觀陳十六史碑》則曰：「我來觀雅制，慷慨變毛發。」〔《韻語陽秋》卷三〕

李長吉云：「我生二十不得意，一生愁{{心}}謝如梧{{枯}}蘭。」至二十七而卒。陳無己《除夜》詩云：「七十已強半，所餘能幾何！遙知暮景{{夜}}促，更覺後生多。」至四十九而卒。語意不祥如此，豈神明者先受{{授}}之耶？

〔《丹陽集》、《韻語陽秋》卷二〕

老杜賦《螢火》詩云：「幸因腐草出，敢近太陽飛？未足臨書卷，時能點客衣。」似譏當時閹人用事於人君之前，不能主張文儒，而乃如青蠅之點素也。說者乃謂喻小有才而侵侮大德，豈不誤哉！羅隱竊取其意，乃曰：「不思曾腐草，便擬倚孤光。若道通文翰，車公業□{{照肯}}長！」其視前作愧矣。〔同上〕

《錢起集》前八卷，後五卷。鮑欽止謂昭宗時有中書舍人錢{{}}，亦起之諸孫。今起集中恐亦有{{}}所作者。餘初未知其所據也。比見《前集》中有《同程七早入中書》一篇云：「不意雲霄能自致，空驚鷺忽相隨。臘雪新睛百子殿，春風欲上萬年枝。」《和王員外雪晴早朝》詩：「紫微晴雪帶恩光，繞仗偏隨鷺行。長信月留寧避曉，宜春花滿不飛香。」二詩皆{{}}所作無疑，蓋起未嘗入中書也。集中又有《登彭阻摟》一詩，而《薛能集》亦載，則知所編甚駁也。〔同上〕

陳去非嘗謂餘言，唐人皆苦思作詩，所謂「吟安一個字，捻斷數莖須」，「句向夜深得，心從天外歸」，「吟成五字句，用破一生心」，「蟾蜍影裏清吟苦，舴艋舟中白髮生」之類是也。故造語皆工，得句皆奇，但韻格不高，故不能參少陵之逸步。後之學詩者，倘〔或〕能取唐人語而掇入少陵繩墨步驟中，此速肖{{連胸}}之術也。余嘗以此語似葉少蘊。少蘊云：「李益詩云：『開門風動竹，疑是故人來。』沈亞之詩云：『徘徊花上月，虛度可憐宵。』皆佳句也。鄭谷掇取而用之，乃云：『睡深{{輕}}可忍風敲竹，飲散那堪月在花！』真可與李沈作僕奴。」由是論之，作詩者興致先自高遠，則去非之言可用；倘不然，便與鄭都官無異。〔同上〕

荊公嘗有詩云：「功謝蕭規慚漢第，恩從隗始上{{詫}}燕台。」或謂公曰：「蕭何萬世之功，則功字固有來處，若恩字則未見有出也。」荊公答曰：「《韓集鬥雞聯句》孟郊云：『受恩慚始隗。』」則知荊公詩用法之嚴如此。然「一水護田將綠繞，兩山排闥送青來」之句，乃以樊噲排闥事對護田，豈護田亦有所出耶？有好事者謂{{為}}餘言，一日有人面稱公詩，謂「自喜田園安五柳，但嫌尸祝擾庚桑」以為的對。公笑曰：「伊但知柳對桑為的對，然庚亦是數，蓋以十日數之也。」餘謂荊公未必有此意。使果如好事者之說，則作詩步驟亦太拘窘矣。

錢起《送屈突司馬》詩云：「星飛龐統驥，箭發魯連書。」人多稱其工。餘恨龐統驥出處無星字，而魯連書有箭字也。《趙給事〔中〕晚歸不遇》詩：「忽看童子掃花處，始愧夕郎題鳳來。」前句不用事，後句用二事，皆非律也。〔《丹陽集》，同上〕

詩家有換骨法，謂用古人意面點化之使加工也。李白詩云：「白發三千丈，緣愁似個長。」荊公點化之則云：「繰成白發三千丈。」劉禹錫云：「遙望洞庭湖翠水{{水面}}，白銀盤裡一青螺。」山谷點化之〔則〕云：「可惜不當湖水面，銀山堆裏看青山。」孔稚圭《白苧歌》云：「山虛鐘響徹。」山谷點化之〔則〕

云：「山空響管弦。」盧仝詩云：「草石是親情。」山谷點化之〔則〕云：「小山作友明，香草當姬妾。」學詩者不可不知此。〔同上，同上〕

沈存中云：「退之《城南聯句》云：『竹影金瑣碎。』金瑣碎者，日光也，恨句中無日字爾。」餘謂不然，杜子美云：「老身倦馬河堤永，踏盡黃榆綠槐影。」

亦何必用日字！作詩正欲如此。〔葛常之，同上〕

自古工詩者，未嘗無興也，觀物有感焉則有興。今之作詩者，以興近乎訕也，故不敢作，而詩之一義廢矣。老杜《萵苣》詩云：「兩句{{旬}}不甲拆，空惜埋泥滓。野莧迷沒{{汝}}來，空山{{宗生}}實於此。」皆興小人盛而掩抑君子也。

至高適《題〔張〕處士菜園》則云：「耕地桑柘間，地肥菜常熟。為問葵藿資，何如廟堂肉？」則近乎訕矣。作詩者苟知興之與訕異，始可與{{以}}言詩矣。

〔同上〕

高適《別鄭處士》云：「興來無不愜，才大亦何傷！」《寄孟五》詩云：「秋氣落窮巷，離憂兼暮蟬。」《送蕭十八》云：「常苦古人遠，今見斯人古。」

《題陸少府書齋》云：「散帙至棲鳥，明燈留故人。」皆佳句也。《上陳左相》：「天地莊生馬，江湖範蠡舟。」亦有含蓄。但莊子謂「天地一指，萬物一馬」，而以天地為馬，則誤矣。〔並同上。同上〕

山谷詩多用稻田衲，亦云曰{{田}}衣。王摩詰詩云：「乞飯從香積，裁衣學水田。」又云：「手中{{巾}}花ふ淨，香飯{{帔}}稻畦成。」豈用是耶？〔《丹陽集》，同上〕

晉張翰憶吳中蓴菜鱸膾而歸，而高適屢作越上用：如《送崔功曹赴越》云：「今朝欲乘興，隨爾食鱸魚。」《送李九赴越》云：「鏡水若{{君}}所憶，蓴羹子{{餘}}舊便。」人以為疑。余考《地理志》：漢吳縣隸今會稽郡，則以鱸〔魚〕

作越上亦無傷也。〔《韻語陽秋》，卷二〕

魯直謂東坡作詩未知句法。而東坡《題魯直詩》云：「每見魯直詩未嘗不絕倒。然此卷語妙甚{{甚妙}}，〔而〕殆非悠悠者可識。能絕倒者已是可人。」又云：「讀魯直詩，如見魯仲連李太白，不敢複論鄙事。雖若不適用，然不為無補。」

如此題識，其許之乎？其譏之也？魯直酷愛陳無己詩，而東坡亦不深許。魯直為無己揚譽無所不至，而無己乃謂人言「我語勝黃語」，何耶！〔同上，卷二〕

●卷十四·評史門

安祿山反，永王有窺江左之意，子人勸其取金陵。史稱薛謬、李台卿等為謀主，而不及李白。《自傳》止言永王闢為府僚，起兵，遂逃還彭澤。

審爾，則白非深於者。及觀《白集》有《永王東巡歌》十一首，乃曰：「初從雲夢開朱邸，更取金陵作小山。」又云：「我王樓艦輕秦漢，卻似天皇欲度遼。」

若非贊其逆謀，則必無是語矣。白既流夜郎，有《書懷》詩云：「半夜水軍來，潯陽滿旌旃。空名適自誤，迫脅上樓船。從{{徒}}賜五百金，棄之若浮煙。辭官不受賞，翻謫夜郎天。」宋中丞《薦白啟》云：「遇永王東巡，脅行中道。」乃用白《述懷》意，以手文拭其過爾。孔巢父亦為永王所闢，巢父察其必敗，潔身潛遁，由是知名。使白如巢父之計，則安得有夜郎之謫哉！老杜《送巢父歸江東》云：「巢父掉頭不肯往{{住}}，東將入海隨煙霧。」其序云「兼呈李白」，恐不能無微意也。〔黃常明《韻語陽秋》卷九〕

唐穆宗時，令狐楚為相，為景陵使，以佣錢獻羨餘，怨聲系{{載}}路，致有衡州之貶。《觀發潭州寄李寧常侍》詩云：「君今侍紫垣，我已墮青天。委廢從茲日，旋歸在幾年！」又有《答竇鞏中丞》詩〔末句〕云：「何年相贈答，卻得在中台？」亦可見其去國慘傷之情矣。孔子曰：「苟患失之，無所不至。」其楚之謂乎？觀甘露之事則可見矣。當時時也，王涯等被系神策，仇士良白涯與李訓謀逆，將立鄭注。楚時以舊相在闕下，文宗召楚至，帝對楚悲憤，因付涯訊牒曰：「果涯書耶？」楚曰：「〔然〕涯誠有謀，罪應死。」嗚呼，觀望腐夫閹人而誣置人於死地，楚忍為之{{是}}乎？《甘露野史》乃言尚賴舊相令狐楚獨為辯明。

若以史為証，則《野史》之言未必公也。〔同上〕

杜牧之作《李和鼎》詩云：「鵬鳥飛來庚子直，謫去日蝕辛卯年。由來枉死賢才士，消長相持勢自然。」蓋言鄭注事也。方是時，和鼎論注不可為相，旋致貶謫，故牧之作詩痛之如此。議者謂辛卯年在憲宗之時，而〔憲宗未嘗謫李甘，李甘仕文宗之時，而〕文宗時無辛卯也。豈牧之誤乎！余謂牧之所云「非謂實庚子辛卯也。鵬集於舍，班固書庚子之日；日又{{有}}蝕之，詩人有辛卯之詠，借是事以明李甘之冤爾。〔同上〕

《杜牧之集》有《李給事詩二首》，其中有「紛紜白晝驚千古，鐵鎖{{}}

朱殷幾一空」之句，謂鄭注甘露之事也。又有「可憐劉校尉，曾訟石中書」之句，牧之自注云：「給事曾忤仇士良。」人遂以為給事者李石也。余嘗考之，李石雖嘗為給事，然劾鄭注之事，史所不載，〔雖載〕語言忤仇士良，然亦在石拜相之後。石既拜相，則牧之詩題不應以給事為稱，其非李石明矣。當時惟有李中敏與牧之厚善，嘗因旱，欲乞斬注以申宋申錫之冤。帝不省，遂以病告歸潁陽，令{{今}}牧之有「元禮去歸緱氏學」之句，牧之自注云：「因論鄭注告歸潁陽。」

又史云：注誅，遷給事。其後仇士良以開府蔭其子，中敏曰：「內謁者安得有子！」

士良慚恚，由是複棄官去。由是論之，則是中敏無疑矣。〔同上〕

唐太和末，閹尹恣橫，天子以擁虛器為恥，而元和逆黨未討，帝欲夷絕其類。

李訓謂在位操權者皆碌碌，獨鄭注可共事，遂同心以謀。已而殺陳宏志於青泥驛，相繼王守澄、楊承和、韋元素、王踐言皆不保首領。又斷{{}}崔潭峻之棺而鞭其尸，剪除逆黨幾盡，亦可謂壯矣。意欲誅宦□{{尹}}乃複河湟，歸河朔諸鎮，天子向之。鄭注雖招權納賄，然出節度隴右，欲因王守澄之葬，乘群宦臨送以鎮兵悉誅之，謀亦未必不善。會李訓先五日舉事，遂成甘露之禍。世以成敗論人物，故訓注不得為忠。至李德裕謂不可與徒隸齒，亦太甚矣。按唐史，李甘與李中敏皆嘗論鄭注不可為相，故甘有封州之謫，而中敏有潁陽之歸。杜牧之贈甘詩云：「太和八九年，訓注極虎。吾君不省覺，二凶日威武。喧喧皆傳言，明辰相登注。和鼎顧予云：『我死有處所。』明日詔書下，謫斥南荒去。」又有贈中敏詩云：「元禮去歸緱氏學，江充來見大{{犬}}台宮。曲突徙薪人不會，海邊今作釣魚翁。」蓋深痛二公之言不行，而訓注得恣其謀也。蓋當是時仇士良竊國柄，勢焰薰灼，士大夫於議論之間不敢以訓注為是，以賈殺身之禍，故牧之之詩如此。

烏乎，東漢之季，柄在宦官，陳蕃之徒，以忠勇之資，謀殪其黨，而事亦不遂。

史載其名，殆如日星。而訓注以當時士夫畏懾士良輩，遂加以奸凶之目，而史亦以為亂人，萬世之下，無以自白，其深可痛惜哉。〔餘〕家〔舊〕藏《甘露野史》三{{二}}卷及《乙卯記》一卷，二書之說特{{時}}相矛盾。《甘露野史》{{之}}

言上令訓等誅宦官，事覺反為所擒，而《乙卯記》乃謂訓等有逆謀。蓋《甘露史》出於朝廷公論而《乙卯記》附會士良之私情也。《乙卯記》後有朱實跋尾數百言，以《乙卯》所記為非是，其說與《野史》同，餘故表而出之。〔葛常之，同上〕

三良以身殉秦繆之葬，《黃鳥》之詩哀之，序詩者謂國人刺繆公以人從死，則咎在秦繆而不在三良矣。王仲宣云：「結髮事明君，受恩良不訾{{資}}。臨歿要之死，焉得不相隨！」陶元亮云：「厚恩固難忘，君命安可違？」是皆不以三良之死為非也。至李德裕則謂社稷死則死之，不可許之死，〔欲〕與梁丘據、安陵君同譏，則是罪三良之死非其所矣。然君命之於前，而眾驅之於後，為三良者雖欲不死，得乎？唯柳子厚云：「疾病命固亂，魏氏言有章。從邪陷厥父，吾欲討彼狂。」使康公能如魏顆不用亂命，則豈至陷父於不義如此哉！東坡《和陶》亦云：「顧命有治亂，臣子得從違。魏顆真孝愛，三良安足希！」似與柳子之論合，而《過秦繆墓》詩乃云：「繆公生不疏{{誅}}孟明，豈有死之日，而忍用其良？乃知三子殉公意，亦如齊之二子從田橫。」則又言三良之殉非繆公之意也。」

〔同上〕

韋蘇州《睢陽感懷》詩有曰：「宿將降賊庭，儒生獨全義。」宿將謂許遠，儒生謂張巡也。蓋當時物議以為巡死而遠就虜，疑遠畏死{{而}}辭服於賊，故應物云爾。〔然〕韓愈嘗有言曰：「遠誠畏死，何苦守尺寸之地，食其所愛之肉，以與賊抗而不降乎？」斯言得矣。巡死後，賊將生致遠於偃師，遠亦以不屈死則是拯亦終死賊也。〔同上〕

李義山詩云：「本為留侯慕赤松，漢廷方識紫芝翁。蕭何只解追韓信，豈得虛當第一功！」是以蕭何功在張良下也。王元之詩云：「紀信生降為沛公，草荒孤壘想英風。漢家青史緣何事，卻道蕭何第一功？」是以蕭何功在紀信下也。餘謂炎漢創業，何為宗臣，高祖設指縱之喻盡之矣。他人豈容議耶？〔同上〕

盜殺武元衡也，白樂天為京兆掾，初非言責，而請捕盜以必得為期。時宰惡其出位，坐賦《新井篇》逐之九江。故因聞琵琶乃有天涯流落之感，至於淚濕青衫之上，何憊如此哉！〔餘〕先文康公嘗有詩云：「平生趣操號安恬，退亦恬然進不貪。何事潯陽恨遷謫，輕將清淚濕青衫！」又云：「及泉曾改莊公誓，勝母終回曾子車。素綆銀床堪淚墮，更能賦詠獨何如？」〔同上〕

左太衝、陶淵明皆有荊軻之詠，太衝則曰：「雖無壯士節，與世亦殊倫。」

淵明則曰：「惜哉劍舞{{術}}疏，奇功遂不成。」是皆以成敗論人者也。餘謂荊軻功之不成，不在荊軻而在秦舞陽；不在秦舞陽而在燕太子。舞陽之行，軻固心疑其人，不欲與之共事，欲待他客與俱。而太子督之不已，軻不得已遂去。故羽歌悲愴，自知功之不成，已而果膏刃秦庭，當時固已惜之。然概之於義，雖得秦王之首，於燕亦未能保終吉也。故楊子云：「荊軻為丹奉於期之首、燕督亢之圖，入不測之秦，實刺客之靡也，焉可謂之義也！」可謂善論軻者。〔同上〕

漢文欲輕刑而反重，議者以潤失本惠而傷吾仁故也。或又咎帝短喪為傷於孝。

予觀遺詔，率皆言為己損制，未嘗使士庶皆短喪也。厥後丞相翟方進與薛宣服母喪皆三十六日而除。而顏師古注云：漢制，自文帝遺詔，國家遵以為常。則咎不在文帝矣。而王荊公詩云：「輕刑死人眾，喪短生者偷。仁孝自此薄，哀哉不能謀。」「輕刑死人眾」，則固然矣。「短喪生者偷」，則似誣文帝也。〔俱同上。

同上卷五〕

●卷十五·評史門

老杜《北征》詩云：「憶昨狼狽初，事與古先別。不聞夏、商衰，中自誅褒、妲。」其意謂明皇英斷，自誅妃子，與夏、商之誅褒、妲不同。老杜此語，出於愛君〔而〕曲文其過，非至公之論也。白樂天詩云：「六軍不發無奈何，宛轉蛾眉馬前死。」非逼迫而何哉！然明皇能割一己之愛，使六軍之情帖然，亦可謂知所輕重矣。故前輩有詩云：「畢竟聖明天子事，景陽赴井是何人。」〔《丹陽集》〔《韻語陽秋》卷十九〕

晉盧諶先為劉琨從事中郎將，段匹碑領幽州，求諶為別駕。故琨《答諶》詩云：「情滿伊何，蘭桂移植。茂彼春林，瘁此秋棘。」言諶棄己而就匹也。厥後琨命箕淡攻石勒，一軍皆沒，由是窮蹙不能自守，乃率眾赴匹。繼為匹所拘，知其必死矣，豈無望於諶哉？觀《再贈諶》云：「朱實隕勁風，繁英落素秋。」

「何意百煉鋼，化為繞指柔。」其詩托意欲以激諶而救其急，而諶殊不領{{顧}}

也。琨既被害，諶始上表以雪其冤，終亦何所補耶？〔《丹陽集》，同上卷七〕

漢元帝時弘恭、石顯用事，京房劉向皆深嫉之。嘗上書力詆，蓋薰蕕冰炭不能以共處，理之必然也。然房欲淮陽王為己助，代王作《求朝奏章》，向令外親上疏，渭小人在朝以致地動。雖嫉惡之心切，然於忠實亦少貶矣。使二子果輸忠於漢，當明目張膽論至再三可也。何暇為身謀而假之於他人哉！故荊公詩云：「京房劉向各稱忠，詔獄當年跡自窮。畢竟論心異恭顯，不妨迷國略相同。」後之論人物者，倘取其心而略其跡則善矣。〔《韻語陽秋》卷八〕

張祜《觀狄梁公傳》〔詩〕云：「失運廬陵厄，乘時武后尊。五丁扶造化，一柱正乾坤。」而山谷有「鯨波橫流砥柱，虎口舌國宗臣」之句，可謂善論仁傑者。餘謂仁傑不畏武後羅織之獄、三族之夷，強犯逆鱗，敢以廬陵王為請者；非特天資忠義，亦以先得武后之心故也。且張易之昌宗，後之嬖臣也。欲歸廬陵，事大體重，非二嬖之言，後孰信之？吉頊能以危言撼二嬖，陳易吊為賀之計，故二嬖敢從容以請，而後意遂定，於是仁傑之諫得行。卒之遣徐彥伯迎陵王於房州者，由仁傑之言也。故史援呂溫之言稱之曰：「取日虞淵，洗光咸池，潛授五龍，夾之以飛。」烏乎，仁傑其忠且賢哉！按《仁傑傳》，始後欲立武三思，而《李昭德傳》乃云洛陽人王慶之請以武承嗣為皇太子，昭德力爭。今考三思本傳不載為皇太子之說，而《承嗣傳》云，洛州人請立承嗣為皇太子，岑長倩、格輔元皆爭不從，而不及昭德，豈有抵牾耶？〔同上〕

裴度在朝，憲宗委任不疑，使破三賊。已而吳元濟授首；王承宗割二州，遣子入侍；李師道被擒。兩河諸侯，忠者懷，強者畏。克融廷奏{{湊}}皆不敢桀〔驁〕。勛烈之盛，一時無與比肩者。惟李義山指為聖相，詩曰：「帝得聖相相曰度。」又曰：「嗚呼聖皇及聖相。」亦過矣哉，荀卿曰：得聖臣者帝，若舜、禹、伊尹、周公皆聖臣也。謂四人為聖臣則可，謂裴度為聖相，其可哉？〔同上卷三〕

唐明皇以英銳身致極治，以荒淫身致極亂。自古人君成敗之速未有如明皇者。

鄭毅夫詩云：「四海不搖草，九重藏禍根。十年傲堯舜，一笑破乾坤。」蓋是意也。開元之盛能致兵寢刑措之治者，實姚、宋輔政之功，明皇可以無疑矣。不三四年，遽使去位。及李林甫用事，則盤旋糾固至十八九年，敗國蠹賢，無所不至。

猶以為未足也，晚年顧力士曰：「海內無事，朕將吐納導引，以天下事付林甫。」

天下安得而不亂乎！〔並同上，同上卷七〕

史載宋之問冉祖雍並賜死於桂州。之間{{問}}得詔震汗，不引決。祖雍請於使者曰：「之問有妻子，幸之{{聽}}訣。」使者許之，而之問荒悸不能處家事。

及考之文集，有《登大庾嶺》詩云：「兄弟遠謫居，妻子咸異域。」則之問赴貶時未嘗以妻子行也。又有《發藤州》及《昭州》二詩，二州皆在桂州之南，則賜死之地非桂州明矣。豈史之誤歟？〔《丹陽集》，同上卷六〕

漢高祖置酒沛宮，酒酣擊築自歌曰：「大風起兮雲飛揚，威加海內兮歸故鄉！

安得猛士兮守四方。」時帝有天下已十二年，當思耆艾賢德與共維持，獨專意猛士何哉？豈馬上三尺罵〔餘態〕未易遽革耶？治道終以霸雜蓋有由然。其前年下詔曰：「賢士大夫吾能尊顯之。」是年下詔曰：「與天下之賢豪士大夫同安輯之。」〔竊〕謂播告之辭，乃秉筆代言，非若耳熱之歌，乃中心所欲也。〔《溪詩話》卷一〕

許汜不為陳元龍所禮，嘗與劉備稱之。備曰：「君有國士名望，無救世意，而求田問舍，言無可採，何緣當與君語？如小人欲臥百尺樓，臥君於地，何但上下床之間耶？」然介甫屢用之：「求田問舍轉無成。」「更覺求田問舍遲。」

《讀蜀志》曰：「無人語與劉玄德，問舍求田意最高。」又有《游西霞庵》云：「求田此山下，終欲忤陳登。」豈非力欲轉此一重案歟：〔同上卷二〕

老杜《北征》詩云：「經年至茅屋，妻子衣百結。慟哭松聲回，悲泉共幽咽。

平生所嬌貌{{兒}}，顏色白於{{勝}}雪，見爺背面啼，垢膩腳不襪。」方是時，杜方脫身於萬死一生之地，得見妻兒，其情如是。洎至秦中，則有「曬藥能無婦，應門亦有兒」之句。至成都則有「老妻憂坐痺，幼女問頭風」之句。觀其情驚，已非《北征》時比也。及觀《進艇》詩則曰：「晝引老妻乘小艇，晴看稚子浴清江。」《江村》詩則曰：「老妻畫紙為棋局，稚子敲針作釣鉤。」其優游愉悅之情，見於嬉戲之間，則又異於在秦中{{益}}時矣。〔葛常之《韻語陽秋》卷一○〕

白樂天作《八漸偈》云：「苦既非真，悲亦是假。」則世間悲歡人我，必能忘情。始憲宗欲以樂天為刺史，王涯以資淺為言，遂得江州司馬。及涯敗，作詩快之，有「當君白首同歸日，是我青山獨往時」之句。李德裕與樂天不見有隙，德裕貶崖州，亦作三絕快之。其一篇云：「樂天嘗任蘇州日，要勒須教用禮儀。

從此結成千萬恨，今朝果中白家詩。」蓋嘗以唐史考之。樂天卒於會昌之初，武宗時也。而德搭之貶，乃在宣宗大中年。則德裕之貶，樂天死已久，非樂天之詩明矣。以是准之，快王涯之句恐亦未必然也。〔《韻語陽秋》卷二○〕

西伯將出獵，卜之，曰：「所獲非龍非麗彡，非虎非羆。所獲霸王之輔。」

於是果遇太公於渭水之陽，載與俱歸。此司馬遷之說也。文王至溪，見呂尚釣，鉤得玉璜，刻曰：「姬受命，呂佐檢，德合於今昌來提。」此《尚書大傳》之說也。太公釣於滋泉，文王得而王。此呂不韋之說也。呂望年七十，釣於渭渚。初下得魴{{鮒}}，次得鯉，刳腹得書，書文曰：「呂望封於齊。」此劉向之說也。

太公避紂，居東海之濱，聞文王作，興曰：「盍歸乎來。」「由文王至於孔子，五百有餘歲。若太公望則見而知之。」此孟子之說也。是數說者，皆言天產英輔以興周，蓋非碌碌佐命者之可擬。而司馬遷乃摭或者之論，謂西伯拘美里，散宜生閎夭招呂尚求美女奇物獻於紂而贖西伯。西伯既脫，三人有{{又}}陽謀修德以傾商政。此豈所以待太公也哉？歐陽詹云：「論兵去商虐，講德興周道。屠沽未遇時，何異斯川老？」餘比赴官宜春，於壽昌道中見壁問題一詩云：「漁翁何事亦從戎，變化神奇抵掌中。莫道直鉤無所取，渭川一釣得三公。」〔一以為傾商政，一以為釣三公，皆非知聖賢者。〔《韻語陽秋》卷八〕

李太白《至邯鄲登城樓》詩云：「提攜中兒，杵臼及程嬰。空孤獻白刃，必死耀丹誠。」是有取於二子甚重。中兒謂趙武也。然司馬遷作趙晉二世家自相矛盾。左氏所書又複不同，將何以取信於後世耶？《晉世家》之說曰：景公十七年誅趙同、趙括，令庶子武為後。《趙世家》之說曰：景公三年，屠岸賈攻〔殺〕趙朔{{殺}}趙括等。朔、同{{之}}友人程嬰匿趙武於山中。至十五年，景公有議{{疾}}立趙武。左氏之說曰：魯成公八年：「六月，晉討趙同、趙括，武從姬〔氏〕畜於公宮。以其田與祁奚。韓厥言於晉侯曰：『成季之勛，宣孟之忠，無後，為善者懼矣。』」「乃立武而反其田。」按成公八年即晉景公十七年也。

或云匿武於山中，或云畜武於宮中；或云十五年而後立武，或云未逾月而立武：皆未知所據也。〔同上卷七〕

楊雄之跡，曲諂新室，議之者眾矣，此置而不論。雄之心如何哉？觀《法言》之書，似未明乎大道之旨也。王荊公乃深許之，何耶？詩云：「寥寥鄒、魯後，於子獨{{此歸}}先覺。」又云：「懦{{儒}}者陵夷此道窮，千秋止有一楊雄。」

又云：「道真沉溺九流渾，獨溯頹波討得源。」又云：「子{{揚}}雲平生人莫知，知者乃獨稱其辭。今尊子云者皆是，得子雲心亦無幾。」是亦{{以}}聖人許雄也。

東坡謂雄以艱深之辭〔文〕淺易之說，與公矛盾矣。〔同上，同上卷八〕

●卷十六·評史門

孔子謂：「寧武子邦有道則知，邦無道則愚。其知可及也，其愚不可及也。」

所謂及者，繼也，非企及之及，謂寧武之愚而後人不可繼爾。居亂世而愚，則天下塗炭將孰拯？屈原事楚懷王，不得志則悲吟澤畔，卒從彭咸之居。究其初心，安知拯世之意不得伸而至於是乎？賈生謫長沙傅，渡湘水為賦以吊之。所遣{{遭}}

之時雖與原不同，蓋亦原之志也。白樂天《詠史》詩乃謂：「士生一代間，誰不有浮沉。良時真可惜，亂世何足欽。乃知汨羅恨，未抵長沙深。」信如樂天言，則是以亂世為不〔足〕拯也，而可乎？議者謂誼所欲為，文帝不能用者，〔以繹、灌、東陽之屬讒之爾。故誼之賦有云：「鏌邪〕為鈍，鉛刀為；斡棄周鼎，寶康瓠兮。」觀此是有憾於絳、灌、東陽者。雖然，勃也，嬰也，敬也，皆素有長者之譽，必不肯害賢而利己。《楚漢春秋》別有絳灌，豈其是耶？〔葛常之《韻語陽秋》卷七〕

永和中，王羲之修楔事於會稽山陰之蘭亭，「群賢畢至，少長咸集。」序以謂「雖無絲竹管弦之盛，一觴一詠，亦足以暢敘幽情」，則當時篇詠之傳可考也。

今觀羲之、謝安、謝萬、〔孫〕綽、孫統、王彬之、凝之、肅之、徽之、徐豐之、袁嶠之十有一人，四言五言詩各一首。王豐之、元之、蘊之、渙之、郗曇、華茂、庾友、虞說、魏滂、謝繹、庾蘊、孫嗣、曹茂之、華平、桓偉十有五人，或四言或五言各一首。王獻之、謝瑰、卞迪、卓髦、羊模、孔熾、劉密、虞谷、勞夷、石綿、華耆、謝藤、王人疑、呂系、呂本、曹禮十有六人，詩各不成，罰酒三觥。

謝安五言詩曰：「萬殊渾一象，安複覺彭殤！」而羲之序乃以{{為}}「一死生為虛誕，齊彭殤為妄作」，蓋反謝安一時之語〔耳〕，而或者遂以為未達。此特未見當時羲之之詩爾。其五言曰：「仰視碧天際，俯瞰綠水濱。寥闃無涯觀，寓目理自陳。大矣造化功，萬殊莫不均。群籟雖參差，適我無非親。」此詩則豈未達者耶？史載獻之嘗與兄徽之、操之俱詣謝安，二兄多言，獻之寒溫而已。既出，客問優劣。安曰：「小者佳。『吉人之詞寡』，以其少言，故知之。」今王氏父子昆季畢集，而獻之之詩獨不成，豈亦「吉人之詞寡」耶？景中，〔會〕

稽太守蔣堂修永和故事，嘗有詩云：「一派西園曲水聲，水邊終日會冠纓。幾多詩筆無停綴，不似當年有罰觥。」蓋為獻之等發也。〔葛常之，同上卷五〕

會稽、臨安、金陵三郡皆有東山，俱傳以為謝安攜妓之所。按謝安本傳：初，安石寓居會稽，與王羲之、許、支遁游處，被召不至，遂棲遲東土{{山}}。唐裴冕與呂渭等《鑒湖聯句有》「興衰{{里}}還尋戴，東山更問東。」此會稽之東山也。本傳又云：安石嘗往臨安山中，坐石室，臨浚谷，悠然嘆曰：「此與伯夷何遠？」今餘杭縣有東山。東坡有《游餘杭東西岩》詩，注云：即謝安東山。所謂「獨攜縹緲人，來上東西山」者是也。此臨安之東山也。本傳又謂，及登台輔，於土山營墅，樓館林竹甚盛，每攜中外子侄游集。今土山在建康上元縣崇禮鄉。

{{載}}《建康事跡》云：安石於此擬會稽之東山，亦號東山。此金陵之東山也。

李白有《憶東山》二絕〔云〕：「不到東山久，薔薇幾度花！白雲他{{還}}自散，明月落誰家？」「我今攜謝妓，長笑絕人群。欲報山東{{東山}}客，開關掃白雲。」

不知所賦者何處之東山也。陳軒乃錄此詩於《金陵集》中，將別有所據耶？《南史》載宋劉π經始鐘嶺以為棲息，亦號東山。金陵遂有兩東山矣。〔同上，同上〕

韓愈自監察御史貶連州、山陽{{陽山}}令。所坐之因，傳記各異。《唐書》本傳謂上疏論宮市，德宗怒，故貶。李翱《行狀》謂為幸臣所惡，故貶。皇甫作《神道碑》謂貞元十九年關中旱飢，公請寬民徭，專政者惡之，故貶。按《文公集》宮市之疏不傳，而《文公歷官記》及《年譜》以謂京師旱，民飢，詔蠲租半。有司徵求反急。愈與同列上疏言狀，為幸臣所讒。幸臣者，李實也。予考退之自連山{{陽山}}移江陵詩云：「孤臣昔放逐，泣血追愆尤。汗漫不省識，恍如乘桴浮。或自疑上疏，上疏豈其由？」則所坐之因，雖退之猶疑之也。集中有《上京兆李實書》盛稱其能，曰：「愈來京師，所見公卿大臣，未有赤心事上憂國如閣下者。」又云：「今年以來，不雨者百餘日，種不入土；而盜賊不敢起，穀價不敢貴，老奸宿贓，銷縮摧沮。」百餘言，皆敘其敬慕之意。其後實出為華州，又有書云：「愈於久故游從之中，蒙恩獎知遇最厚，無與比者。」愈〔既〕為實所讒，不應此書拳拳如是。及觀《江陵途中》詩云：「同官盡才俊，偏善柳與劉。或慮語言洩，傳之落冤仇。」又《岳陽別竇司直》云：「愛才不擇行，觸事得讒謗。前年出官日，此禍最無妄。」又《和張十一憶昨行》云：「人丕文未手前崖州熾，雖得赦宥常愁猜。近者三奸悉破碎，羽窟無底幽黃能。眼中了了見鄉國，知有歸日眉方開。」又有《永貞行》以快人丕文之貶，其末云：「郎官清要為世稱，荒郊{{郡}}僻野嗟可矜。具書目見非妄征，嗟爾既往宜為懲。」

則知陽山之貶，人丕文之力，而劉、李{{柳}}下石為多，非為李實所讒也。〔葛常之，同上〕

韓《香奩集》百篇，皆艷詞也。沈存中《筆談》云，乃和凝所作，凝後貴，悔其少作，故嫁名於韓爾。今〔觀〕《香奩集》有《無題詩序》云：「餘辛酉年戲作《無題詩》十四韻，故奉常王公、內翰吳融、舍人令狐渙相次屬和。是歲十月〔末〕，一旦兵起，隨駕西狩，文稿咸棄。丙寅歲在福建，有蘇以稿見授，得《無題詩》，因追詠{{味}}舊時，闕忘甚多。」予按《唐書》韓傳，嘗與崔嗣定策誅劉季述，昭宗反正，為功臣，與令狐渙同為中書舍人。其後韓全誨等劫帝西幸，夜追及，見帝慟哭。至鳳翔，遷兵部侍郎。天二年，挈其族依王審知而卒。以《紀運圖》考之，辛酉乃昭宗天複元年，丙寅乃哀帝天二年。

其序所謂丙寅歲在福建有蘇授其稿，則正依王審知之時也。稽之於傳，與序無一不合者。則此集韓所作無疑，而《筆談》以為和凝嫁名於，特未考其詳爾。

《筆談》云：又有詩百篇，在其四世孫奕處見之。豈非所謂舊詩之闕忘者乎？

〔同上，同上〕

漢史載韓信教陳反，有挈手步庭之議，且曰：「吾為公從中起。」漢十年，果反，高祖自將兵出。張文潛曰：「方是時，蕭相國居守，而信欲以烏合不教之兵從中起，以圖帝業。雖使甚愚，必知無成，信豈肯出此哉！」故其詩曰：「〔何待〕陳侯乃中起，不思蕭相在咸陽。」又一詩云：「平生蕭相真知己，何事還同女子謀！」則又責蕭相不為信辨其枉也。余觀班史，呂后與蕭相謀，詐令人從帝所來稱已破，群臣皆賀。相國給信曰：「雖病，強入賀。」信入，呂后使武士縛信斬之。則斬信者相國計也。縱使其枉，相國其肯為辨之哉！信死則劉氏安，不死則劉氏危，相月豈肯以平日相善之故而誤社稷大計乎？文潛後有一絕云：「登壇一日冠群雄，鐘室蒼皇念蒯通。能用能誅誰計策？嗟君終日{{自}}愧蕭公。」〔丹陽集》，同上卷七〕

漢成帝時張禹用事，朱雲對上曰：「臣願賜尚方斬馬劍，斷佞臣一人，以厲其餘。」上問：「誰也？」對曰：「安昌侯張禹。」上大怒曰：「居下訕上，罪死不赦。」御史將雲下，云扳殿檻折，曰：「臣願從龍逢比干游於地下。」如云者，可謂忠直有餘矣。後世思其人而不可得，則作為韻語，以聲其美。肅宗時，元載用事，故杜子美詩云：「千載少似朱雲人，至今折檻空嶙峋。」武后時，傅游藝用事，故盧照鄰詩云：「昔有平陵男，姓朱名阿游。願得斬馬劍，先斷佞臣頭。」言當時立朝之士不能如云以二人之惡而告於上也。若二人者，奸諛百倍張禹矣。腥臊之血，豈足以污尚方之劍乎？朱{{宋}}景文云：「朱游英氣凜生風，濱死危言悟帝聰。殿檻不修旌直諫，安昌依舊漢三公。」信乎，去佞如拔山也！

〔同上〕

五王之誅二張也，張柬之啟其謀，桓彥範任其事，敬暉、崔元、袁恕己各效其力，坐使天後還政，中宗即阼，誠為社稷之奇勛。然尚有可恨者焉。薛季昶勸除武三思，〔而彥範乃謂如機上肉，留為天子藉手。」彥範輩豈不知中宗非剛斷之主乎！彼之意以為三思方亂韋氏，而中宗孱懦，一聽其所為。苟誅三思，必不利於己，故不肯誅耳。不旋踵而自罹殺身之禍。實自取之也。張文潛云：「系狗不系首，反噬理必然。智勇忽迷方，脫匣授龍泉。區區薛季昶，先事僅能言。留禍啟臨淄，敗謀豈非天！〔同上〕

高祖《大風》之歌，〔雖止於二十三字，而〕志氣慷慨，規模宏遠，凜凜乎已有四百年基業之氣。《史記樂書》謂之《三侯章》，令沛得以四時歌舞宗廟。

蓋欲使後之子孫知其祖創業之勤，不可怠於守成爾。武帝《秋風詞瓠子歌》已無足道，及為賦以傷悼李夫人，反複數百言，綢繆戀謬於一女子，其視高祖豈不愧哉！《藝文志上自造賦》二篇，其一不得而見耶？〔並同上，同上〕

●卷十七·評史門

老杜《課伯夷幸{{辛}}秀伐木》，則曰：「報之以微寒，共給酒一斛。」

《遣信行修水筒》，則以浮瓜裂餅以答其恭謹。陶淵明告其子，則曰：「輒遣一力，助汝薪水之勞。此亦人子也，可善遇之。」蓋古人之役僕夫，其忠厚率如此。

《初學記》載王褒買便了為奴，作約使苦作，以致「聽券而淚下，鼻涕長一尺」

有「不如早歸黃〔土〕陌，令蚯蚓鑽額」之語。其少陵柴桑之罪人哉！〔葛常之《韻語陽秋》卷二○〕

建安七子惟劉公幹獨為諸王子所親。曹操威焰蓋世，甄夫人出拜，諸人皆伏，而公幹獨平視，雖輸作而不悔，亦可嘉矣。故梅聖俞詩云：「公幹才俊或欺事，平視美人曾不起。自茲不得為故人，輸作左校瀕於死。」公幹嘗有《贈從弟》詩云：「亭亭山上松，瑟瑟谷中風。風聲一何盛，松枝一何勁！」其寄意如是，豈肯少屈於操哉！末篇又托興鳳凰，有「何時當來儀，將須聖明君」之句，則不以聖明待操矣。〔同上〕

杜甫《悲陳濤》詩云：「野曠天清無戰聲，四萬義軍同日死。」言房之敗也。臨敗猶持重，而中人邢延恩促戰，遂大敗，故甫深悲之。有為右拾遺，會罷相，上疏力救。肅宗大怒，詔三司推問。宰相張鎬救之，獲免。故《洗兵馬行》云：「張公一生江海客，身長九尺須眉蒼。」蓋感其救己也。張無盡《孤憤吟》云：「房未相日，所談皆皋夔。一朝陳濤下，覆沒十萬師。中原已紛潰，老杜尚嗟咨。」則老杜救之章，豈亦出於私情乎？〔同上〕

鄭虔受安祿山偽命，洎賊平，與張通王維並囚宣陽里，因善畫祈於崔圓，遂得免死。老杜所謂「今如置中兔」，「子雲識字終投閣」是也。及虔貶台州，有詩云：「可念此公懷直道，也沾新國用輕刑。」如虔者可謂之懷直道乎？當是愛私之言爾。《八哀詩》亦云：「反覆歸聖朝，點染無滌蕩。老蒙台州掾，泛泛浙江槳。」蓋傷之也。〔同上〕

忘年交，謂雖年齒尊幼不侔而道義可為友也。如張鑒{{鎰}}之於陸蟄，崔廓之於李謙是已。魯直云：「逐貧不去與忘年。」便以忘年作朋友用，蓋有來處也。

老杜《過孟倉曹》詩云：「清談見滋味，爾輩可忘年。」則山谷所用豈苟云乎哉？

〔同上〕

李白作《蜀道難》以罪嚴武，其末云：「所守或匪親，化為狼與豺。朝避猛虎，夕避長蛇。磨牙吮血，殺人如麻。錦城雖云樂，不如早還家。」則武待白之禮未必優也。武與杜甫情好甚厚。一朝以飲酒過度而武幾殺之，則「不如早還家」之說乃白先見之明爾。陸暢謁韋皋於蜀郡，暢感韋之遇己，遂反其詞作《蜀道易》云：「蜀道易，易於履平地。」〔同上〕

郎基在穎川，不置不枕；裴潛在兗州，不眠胡床。居官清操，要當如是。白樂天在杭州，取天竺片石，受代攜歸。故其詩曰：「三年為刺史，飲冰複食檗。

唯向天竺山，取得兩片石。此抵有千金，無乃傷清白。」暨守吳門，複取洞庭雙石，一以支琴，一以貯酒。故《雙石詩》有二「萬古遺水濱，一朝入吾手」之句。

洎罷府，支琴石遂歸履道舊居，故作詩云：「天上定應勝地上，支機未必及支琴。」烏乎，泉石膏盲人士之逸韻，若樂天者，豈潘子義所謂風流罪過也耶？

〔同上〕

君子為小人誣蔑〔沮抑〕，則其詩怨，故寓之於物以舒其憤。如朱晝《古鏡詩》所謂「我有古時鏡，初自陣陵得。蛟龍猶泥蟠，魑魅幸月蝕」是也。小人既敗，君子得志之秋，則其詩昌，故寓之於物以快其志。如劉禹錫《磨鏡篇》所謂「萍開綠池滿，暈盡金波溢。山神妖氣沮，野魅真形出」是也。黃子虛作《妒佳月篇》云：「狂云妒佳月，怒飛千里黑。佳月了不嗔，曾何污潔白。支頤少待之，寒光靜無跡。燦燦黃金盤，獨照一天碧。」殆亦二子之意。〔俱同上。

同上〕

康節《觀三皇吟》：「許大乾坤自我置，乾坤之外複何言！初分大道非常道，終有先天永後天。作法極微難著跡，收功最久不知年。若教世上論功業，料得更無人在前。」〔《擊壤集》卷一五〕

《觀五帝吟》：「進退肯將天下讓，著何言語狀雍容〔一作從容〕。衣裳垂處威儀盛，玉帛修時意思恭。物物盡能循至理，人人自願立殊功。當時何故得如此？只被升{{聲}}明類日中。」〔同上〕

《〔觀〕三王吟》：「一片中原萬里餘，殆非孱德所能居。〔能一作宜。〕

夏、商正朔猶能布，湯、武干戈未便驅。澤火有名方受革，水天無意{{應}}不成《需》。請觀仁義為心者，肯作人間淺丈夫？」〔意一作應，請觀一作詳知。

〔同上〕

《〔觀〕五伯吟》：「刻意尊名名愈虧，人人奔命不勝疲。生靈劍戟圍中活，〔圍一作林。〕公道貨財心裡歸。雖則餼羊能愛禮，奈何鳴鳳未來儀！東周五百餘年內，嘆息唯聞一仲尼。」〔同上〕

《〔觀〕七國吟》：「當其末路尚縱橫，仁義之言固不聽。肯為{{謂}}破齊存即墨，能勝坑趙盡長平。清晨見鬼未為怪，白日殺人奚足驚！加以蘇張掉三寸，扼喉其勢不俱生。」〔同上〕

《〔觀〕贏秦吟》：「轟轟七國正爭籌，利害相摩未便休。比至一雄心底定，其如四海血橫流！三千賓客方成夢，百二山河又變秋。謾說罷侯能置守，趙高元不是封侯。」〔同上〕

《〔觀〕西{{兩}}漢吟》：「秦破山河{{河山}}舊戰場，豈期民複見耕桑！

九千來里開封域，四百餘年號帝王。剝喪既而遭莽卓，經營殊不念高光。當時文物如斯盛，城複何由更有{{在}}隍！〔同上〕

《〔觀〕三國吟》：「桓桓鼎峙震雷音，絕唱高蹤沒處尋。簫鼓一方情味{{未}}暢，弓刀萬里力難任。論兵狠石寧無意，飲馬黃河徒有心。雖曰天時亦人事，誰知慮外失良金！」〔同上〕

《〔觀〕西晉吟》：「承平未必便無憂，安若忘危非善謀。題品人才憑雅誚，雌黃時事用風流。有刀難割{{剖}}公閭腹，無木可梟元海頭。禍在夕陽亭一句，上東門笑{{嘯}}浪悠悠。」〔同上〕

《〔觀〕十六國吟》：「溥天之下號寰區，大禹曾經洽水餘。衣到敝時多蟣虱，瓜當爛處{{后}}足蟲蛆。龍章本不資狂寇，象魏何嘗薦亂胡！尼父有言堪味處，當時欠一管夷吾。」〔同上〕

《〔觀〕南北朝吟》：「方其天下分南北，聘使何嘗絕往還！偏霸尚存前典憲，小康猶帶舊腥膻〔一作。〕洛陽雅望稱崔浩，江表奇才服謝安。二百四年能並轡，謾將夷虜互為言。」〔同上〕

《有{{觀}}隋〔朝〕吟》：「始謀當日已非臧，又更相承或自戕。螻蟻人民貪土地，泥沙金帛悅姬、姜。征遼意思糜{{縻}}荒服，泛汴情懷厭未央。三十六年都掃地，不然天下未歸唐」〔同上〕

《〔觀〕有唐吟》：「天生神武奠中央，不爾群凶未易攘。貞觀若無風凜凜，開元安有氣揚揚！憑高始見山河壯，入夏方知日月長。三百年間能混一，事雖成往道彌光。」〔同上〕

《〔觀〕五代吟》：「自從唐李墜皇綱，天下生靈被擾攘。社稷安危憑{{懸}}

卒伍，朝廷輕重系藩方。深冬寒木固不脫，未旦小星猶有光。五十三年更五姓，始知掃蕩{{除掃}}待真王。」〔同上〕

《我宋{{二字作「觀盛化」}}吟二首》：「紛紛五代亂離間，一旦雲開複見天。草木百年新雨露，車書萬里舊山川。尋常巷陌猶簪紱，取次園林盡管弦。

〔盡一作亦。〕人老太平春未老，鶯花無害日高眠。」又：「吾曹養拙賴明時，為幸居多寧不知。天下英才中遁跡，人間好景處開眉。生來只慣見豐稔，老去未嘗經亂離。〔一作聞鼓鼙。〕五事歷將前代舉，帝堯而下更{{固}}無之。」〔按《邵氏聞見錄》：康節先公謂本朝五事自唐虞而下所未有者。一、革命之日市不易肆。二、克複天下在即位後。三、未嘗殺一無罪。四、百年方四葉。五、百年無心腹患。伯溫竊疑未嘗經亂離為太甚。先公曰：「吾老且死，汝輩行自知之。」

〔同上〕

張南軒《採菊亭詩引》曰：「陶靖節人品甚高，晉宋諸人所未易及，讀其詩，可見胸次灑落。八窗玲瓏，豈野馬游塵所能棲集〔也〕！前建安丞張君，精力未衰即挂冠，家於瀏陽有年矣。┹小園為亭，面南山，來求予名，予名之曰：『採菊{{亭}}』，取靖節所謂『採菊東籬下，悠然見南山』。嗚呼，靖節興寄深遠，特可為識者道耳。」詩曰：「陶公千載人，高標跨餘子。豈無濟時念，斂蔭獨知止。歸來臥衡門，無慍複何喜！九日天氣佳，東籬擷芳蕊。舉頭見南山，佳處政在此。地偏心則遠，意得道豈否！張侯謝銀艾{{魚}}，築室娛燕幾。小亭才尋丈，景物自新美。頗聞方{{雙}}瞳清，亦複強步履。不妨數登臨，倚杖看雲起。高詠悠然篇，飛鴻送千里。」〔《文集》卷一〕

《複齋漫錄》云：東坡作《諫論》以{{云}}魏鄭公以蘇張之辯而為諫諍之術。

且云：鄭公之初實學縱橫之術，其所以與蘇張異者，心正爾。〔世〕或以東坡之論為不然。余讀鄭公《出關》詩云：「中原還逐鹿，投筆事戎軒。縱橫計不就，慷慨志猶存。策杖謁天子，驅馬出關門。請纓羈南越，憑軾下東蕃。鬱紆陟高岫，出沒望平原。古木鳴寒鳥，空山啼夜猿。既傷千里目，還驚九折魂。豈不憚艱險，深懷國士恩。季布無二諾，侯嬴重一言。人生感意氣，功名誰複論。」東坡實不見此詩，蓋識見之明有以探其然耳。乃知讀書未博未可以輕議前輩也。苕溪漁隱曰：「余觀《諫論》殆是老蘇作，格力辭旨可以見矣，非東坡所作也。」〔《漁隱從話》後集卷二八〕

●卷十八·辯疑門

王絲字敦素，越之蕭山人。景初為縣令，會歲歉，絲每家支錢一千以濟之，期以明年夏輸絹一匹。邑人大受其惠，稱為德政。由此當路薦之。蓋是時一縑售價不逾其數爾。仕止郎曹典州而已。範文正公為作墓志，具載其事。至荊公當國，效其法，施之天下，號為和買。久之，本錢既不複依，且有折帛之害。世誤傳始於王儀仲素。儀仲，文正公之子，早即貴達，未嘗為邑，官至八座，沒謚懿敏，國史本傳可考。其子鞏，字定國，與東坡先生游。李定字仲求，洪州人，晏元獻公之甥。文亦奇，欲預賽神會而蘇子美以其任子距之，致興大獄，梅聖俞謂「一客不得食，覆鼎傷眾賓」者也。其孫即商老彭，以詩名列江西派中。又李定字資深，元豐御史中丞，其孫方叔正民，兄弟皆顯名一時，揚州人。又李定，嘉治平以來，以風採聞，嘗遍歷天下諸路計度轉運使。官制未行，老於正卿，乃敦老如岡之祖，蓋濟南人也。同姓名者凡三人，世亦多指而為一，不可不辯。〔李豸陽翟人，東坡先生門下士，亦字方叔。兩方叔俱以文鳴，詩章又多互傳於世。

〔《揮麈錄》前錄卷四〕

陳子昂《感遇詩》云：「樂羊為魏將，食子徇軍功。骨肉且相薄，他人安得忠！」又曰：「吾聞中山相，乃屬放翁。孤獸猶不忍，況以奉君終！」一則忍於其子，一則不忍於。故魯《直懷荊公》詩有「啜羹不如放，樂羊終愧巴西」。

陳無己啟亦用此事，所謂「中山之相，仁於放魔；亂世之雄，疑於食子」是也。

然屬於秦西巴者，孟孫也，非中山相也。子昂徒見樂羊中山事，遂誤作孟孫用，無己亦遂襲之。魯直以西巴為巴西，亦誤矣。〔《丹陽集》、《韻語陽秋》卷六〕

李白《古風》云：「燕昭延郭隗，遂築黃金台。劇辛方趙至，鄒衍複齊來。」

予考《史記》不載黃金台之名，止云昭王為郭隗改築宮而師事之。孔文舉《與曹公書》曰：「昭王築台，以尊郭隗。」亦不著黃金之名。《上谷郡圖經》乃云：黃金台在易水東南十八里，燕昭王置千金於台上以延天下士，遂因以為名。皇甫松有《登黃金台詩》云：「燕相謀在茲，積金黃巍巍。上者欲何顏，使我千載悲。」

其跡尚可得而考也。〔同上〕

東坡詩云：「玉奴弦索花奴手。」玉奴謂楊妃，花奴謂汝陽王也。及觀《和楊公濟梅花詩》乃言「玉奴終不負東昏」，何耶？按《南史》，東昏妃潘玉兒，當是筆誤爾。〔同上〕

韓退之詩曰「《離騷》二十五」，王逸序《天問》亦曰：屈原凡二十五篇。

今《楚辭》所載二十三篇而已，豈非並《九辨大招》而為二十五乎？《九辨》者，宋玉所作，非屈原也。今《楚辭》之目，雖以是篇並注屈原、宋玉，然《九辨》之序止稱屈原弟子宋玉所作。《大招》雖疑原文，而或者謂景差作。若以宋玉痛屈原而作《九辨》，則《招魂》亦當在屈原所著之數，當為二十六矣。不知退之王逸之言何所據耶？〔同上〕

杜子美《柏中允{{丞}}除官制詩》，舊注以為柏耆，又以為貞節。按杜詩云：「紛然喪亂際，見此忠義{{孝}}門。蜀中寇亦甚，柏氏功彌存。三止錦江沸，獨清玉壘昏。」當是有功於蜀者。方是時，段子璋反於上元，徐知道反於寶應，而貞節為邛州刺史數有功，則是貞節無疑矣。《杜集》又有《柏學士茅屋柏大兄弟山居》詩，議者皆以謂貞節之居。然詩中殊不及功名之事，但皆稱其為學讀書爾。

《茅屋》云：「古人已用三冬足，年少今開萬卷餘。」《山居》云：「山居精典籍，文雅涉《風騷》。」疑是邛州立功之前。〔《丹陽集》同上〕

黃魯直詩云：「世有捧心學，取笑如東施。」梅聖俞云：「曲眉不想西家樣，餒腹還須{{如}}二子清。」《太平寰宇記》載西施事云：施，其姓也。是時有東施家、西施家。故李太白《效古》云：「自古有秀色，西施與東鄰。」而東坡《代人留別》詩乃云：「絳蠟燒殘玉飛，離歌唱徹萬行啼。他年一舸鴟夷子{{去}}，應記儂家舊姓西。」似與《寰宇記》所言不同，豈為韻所牽耶？〔同上〔同上〕

張無盡嘗和山字，云「安得將相似仲山」，人疑之，以近人所常用皆山甫也。

觀《後漢志》，陽樊攢茅田，服虔注云，楚仲山所居。又楊修《答臨淄侯箋》云：「仲山周旦之儔。」只稱仲山，何疑之有？〔黃常明《溪詩語》卷五〕

坡記王凌過賈逵廟呼曰：「賈梁道，我，大魏之忠臣也。」及司馬景王病，夢逵為祟。因為詩曰：「嵇紹似康為有子，郗超畔鑒似無孫。如今更恨賈梁道，不殺公閭殺子元。」蓋怪梁道忠義之靈，不能自已其子充之惡。按《晉紀》，王賈所殺者乃宣帝名懿字仲達，非景帝於元也。〔《溪》卷九〕

●卷十八·正訛門

「天窺象緯逼，雲臥衣裳冷。」世傳古本作天窺，今從之。《莊子》「以管窺天」，正用此字。舊集以作闕，又或作關，今不取。蓋先生詩該眾美者，不惟近體嚴於屬對，至於古風句對者亦然。觀此詩可見矣。近人論詩，多以不必屬對為高古，何耶？故詳論之，以俟知者焉。〔《杜詩正異》〕

「海右此亭古，濟南名士多。」濟南實海右諸郡，舊集一作海右，今從之。

正文作海內，非也。

「拂天萬乘動，觀水百丈湫。」拂字從一作。兼《畫馬詩》有雲「翠華拂天來向東」。正文作沸，非也。

「君臣留歡娛，樂動殷葛曷。」殷從上聲。葛曷出《文選》，音渴曷。《集韻》山貌。舊集作殷湯葛。音字皆誤，蓋緣湯字之訛，二字從而倒之。

兼他詩二字誤倒之者非一。

「豈知秋禾登，貧窶有倉卒。」別本禾字一作未，今從之。按此詩十一月作，禾字明矣。呂黎謂「年登而妻啼飢」，實此意也。

「陰風西北來，慘淡隨回紇。」紇字從一作鶻，唐史德宗朝始改名回鶻。正文非也。

「中興諸將收山東，捷書夜報清晝同。」夜字從王介甫，謂捷書晝夜至也，舊作日，今不取。

「花門天驕子，飽肉氣勇決。」諸詩之言花門者，皆回紇也。舊集作北門，蓋由字畫小誤。唐以太原為北門，非謂回紇明矣。卒章申言花門也。

「渡河不用船，千騎常撇捩。」撇捩，疾貌。《大食刀歌》云：「鬼物撇捩辭坑壕。」字意皆同，今從之。舊集作撇烈，非也。

「嬋娟碧蘚靜，蕭ベ寒籜聚。」蘚字從別本，舊集作鮮，蓋字畫小缺，而釋者因云「嬋娟碧鮮皆謂竹也」，尤謬。

「長夜苦寒誰獨悲，杜陵野老骨欲折。」此成都詩，舊集作長安，非也。其夜字之訛，故誤作安耳。況卒章之意明甚！

「南京亂初定，所向色枯槁。」色字從別本。他詩亦云「朝野色枯槁」。正文作邑，今不取。

「樹枝有鳥亂棲時，暝色無人獨歸客。」棲字從一作。正文作鳴，今不取。

言亂棲，則鳴可知矣。

「高皇亦明王，魂魄猶正直。」皇字舊集諸本皆作堂，近見別本作皇，今從之，乃與上下數聯詩意相貫也。詢之閬人，其漢高祠廟今尚存焉。

「別離重相逢，偶然豈足期。」足字舊集作定，蓋由字畫小訛，況上句已雲「洩雲無定姿」。

「悲台蕭颯石あだ，哀壑杈牙浪呼洶。」浪字從別本，考兩句屬對之工當用一實字。又別本下句作「二鷹猛胸絛徐墜」，字亦未通。

「主守問家臣，分朋見溪畔。」耘者必分朋曹而進，故東坡《遠景樓記》謂「耘者畢出，數百人為曹」者是也。舊作明，乃字小訛耳。

「風吹巨焰作，河漢騰煙柱。」諸本下句作「何掉騰煙柱」，《蜀本》何作河，近見別本，今從之，蓋於詞意通也。

「合昏排鐵騎，清曉散錦」字從一作。他詩有雲「駑駘怯錦」，乃覆馬之物，正文作蒙，非也。

「大火運金氣，荊、揚不知秋。」火字從一作，謂大火西流，《七月》詩也。

正文作暑，今不取。

「終然契真如，得匪金仙術。」二句並從一作。正文作「終契如往還，得匪合仙術」，今不取。

「幾度寄書白鹽北，故人贈我青絲裘。」絲字從一作。兼別本正文止作絲字。

此詩寄裴施州者，或渭裴冕，非也。按唐史，冕以寶應元年貶施州刺史，不數月移澧州，距此已六年矣。

「配極玄都，憑高禁長。」字舊集諸本皆作。按西漢《宣帝紀》云池者，其字從竹，今從之。

「尸鄉餘土室，誰話咒雞翁。」誰話從一作。事見《列仙傳》，正文作難說，乃字之訛也。咒字一作［QYdd］，音州，又音祝。

「茂樹行相引，連山望忽開。」茂字，連山字皆從一作，時歸鳳翔行在，正文連山作連峰，非也，霧樹亦然。

「掖垣竹埤梧十尋，洞門對雷常陰陰。」ニ字從別本。《文選》云「二堂對ニ」，此春深詩也，而諸本作雪，誤矣。

「江上小堂巢翡翠，苑邊高塚臥麒麟。」苑字從一作。正文作花，蓋字畫小訛。而說者云，一詩連用三花字不害為工，誤矣。

「雲斷岳蓮臨大路，天晴宮柳暗長春。」大路，陝華間地名也。《晉書》，檀道濟從劉裕伐姚泓至潼關，姚鸞屯大路以絕道濟糧道。而《蜀本》正作大道，誤矣。

「馬嬌朱汗落，胡舞白題斜。」朱汗已見他詩，舊作珠，乃衍文也。白題從一作。《西漢》云，斬胡白題將，字義與雕題同。正文作蹄，非也。

「力疾坐清曉，來詩悲早春。」詩字從別本。考詩題與上下句意當從之。舊作時，非也。

「峽雲籠樹小，湖日蕩船明。」蕩字從一作，非久游江湖者不知此字之工。

正文作落，蓋字訛也。

「合觀卻笑千年事，驅石何時到海東。」題云《觀造竹橋即日成》，句中合觀字謂聚觀橋成之速而笑驅石之誕。舊集諸本皆訛作歡，非也。」〔同上〕

●卷十九·隱逸門

世人渭{{論}}淵明，皆以其專用肥遁，初無康濟之念，能知其心者寡也。嘗求其集，若云：「歲月擲人去，有志不獲騁。」又有云：「猛志逸四海，騫翮思遠翥。荏苒歲月頹，此心稍已去。」其自樂田畝，乃卷懷不得已耳。士之出處，未易為世俗言也。〔《韻語陽秋》、《溪詩話》卷八〕

瓢之為器，貧者所用，故顏子以一瓢飲，而揚子比之山雌。文康公築室泛金溪上，闔門千指，朝齏暮鹽，未嘗敢以貧為病。嘗因溪結亭，號曰瓢飲，蓋欲少見慕賢好古、安貧樂道之意。予嘗有詩云：「我不學許由隱煙霧，得瓢不飲惟挂樹。又不學德義居虎丘，帶瓢入市多騎牛。分無玉甌囊古錦，病渴文園只瓢飲。

不{{下}}瞰金溪新結亭，未須引吸如長鯨。但願金溪化為酒，歲歲持瓢醉花柳。」

〔《韻語陽秋》卷二○〕

《杜尋苑{{範}}十隱居》云：「侍立小童清。」義山《憶正一》云：「爐煙銷盡寒燈晦，童子開門雪滿松。」子厚云：「日午獨眠{{覺}}無餘聲，山童隔竹敲茶臼。」秀老云：「夜深童子喚不起，猛虎一聲山月高。」閒棄山間累年，頗得此數詩氣味。〔《溪詩話》卷四〕

陳摶負經綸才，歷五季亂離，游行四方，志不遂，入武當山，後隱居華山。

自晉漢以後，每聞一朝革命，顰蹙數日。人有問者，瞪目不答。一日，方乘驢游華陰市，聞太祖登極，驚喜大笑。問其故，又笑曰：「天下自此定矣。」太祖方潛龍時摶嘗見天日之表，知太平之有自矣。遁跡之初，有詩云：「十年蹤跡走紅塵，回首青山入夢頻。紫陌縱榮爭及睡，朱門雖貴不如貧。愁聞劍戟扶危主，悶見笙歌聒醉人。攜取舊書歸舊隱，野花啼鳥一般春。」豈淺哉！〔邵伯溫《易學辨感》〕

陳摶，周世宗嘗召見〔賜號白雲先生〕。太平興國初，再召赴闕。太宗賜詩云：「曾向前朝出{{號}}白雲，後來消息杳無聞。如今若肯隨徵召，總把三峰乞與君。」先生服華陽巾，草屨垂絛，以賓禮見，賜坐。〔《澠水燕談》卷四〕

康節除秘書省校書郎潁州團練推官，辭，不許。既受命即引疾不起，且以詩答鄉人曰：「平生不作皺眉事，天下應無切齒人。斷送落花安用雨，裝添舊物豈須春！幸逢堯、舜為真主，且放巢由作外臣。六十病夫宜揣分，監司無用苦開陳。」

〔《言行錄》〕

後複再召，摶辭曰：「九重仙詔，休教丹鳳銜來；一片野心，已被白雲留住。」

〔《辯惑》〕

種放別業在終南山，後生從之學者甚眾。性頗嗜酒，躬耕種秫以自釀。所居有林泉之勝，殊為幽絕。真宗聞之，遣中使攜畫工圖之，開龍圖閣，召輔臣觀焉，上欲{{嘆}}賞之。其後複聞魏野居有幽致，帝亦遣人圖之。故野有詩云：「幽居帝畫看。」〔《澠水燕談》卷四〕

張橫渠《八翁吟》詩十首：「步虛聲裏八奇翁，八奇須信古英雄。賓朋未散山翁醉，聽歌同入醉鄉中。」傅岩岩下築岩翁，幽通心與帝心通。憂勤未感思賢夢，相霖何日見成功！」「溪溪畔釣魚翁，濯纓溪水聽溪松。龜猷未告非熊兆，漁蓑堪笑老龍鐘。」「老原原上卜年翁，感天功業動天聰。流言未信成王悟，悟成全得起禾風。」龜山山下感麟翁，麟翁知己幾時逢。自從顏、孟希蹤後，幾人今日更希蹤！」「青牛西去伯陽翁，當年夫子嘆猶龍。立言為恐真風喪，豈知言立喪真風。」「寓言豪誕漆園翁，誇談名理浩無窮。早知懸解人間世，爭知懸解不言中！」「一身無礙竺乾翁，遍圓身世戒身同。船師從我乘桴去，頑空中與指真空。」「褒斜谷口臥龍翁，量如江海氣如虹。不應三顧逢先主，至今千載慕冥鴻。」「籃輿多病八吟翁，云賓溪叟恣游從。清時無事青山醉，青山仍醉最青峰。」

處士魏野字仲先，陝州人。居於東郊，築草堂，有水竹之勝。好彈琴，作詩清苦，多聞於時。前後郡中皆所禮遇。上祀汾陰召之，辭疾不至。野以詩贄公曰：「從前輔相皆頻出，獨在中書十五秋。泰嶽、汾陰俱禮畢，這回好伴赤松游。」

公覽之，喜形於色，以酒茗藥物為答。素編先公遺札，有公自寫此詩數本。〔《王文公正遺事》〕

旦得詩感悟，以疾屢辭政柄，遂拜太尉、玉清昭應宮使。又曰：魏野謂寇准曰：「自古功名蓋世少有全者。」因與詩曰：「好去上天辭將相，歸來平地作神仙。」及貶，始悔不用野之言云。〔《仁宗政要》〕

《複齋漫錄》云：晉皇甫謐《高士傳》載，四皓見秦政虐，乃避入藍田山，作歌曰：「漢之{{莫莫}}高山，深谷逶迤。燁燁紫芝，可以療飢。唐虞世遠，吾將安歸！駟馬高蓋，其憂甚大。富貴之畏人，不如貧賤之肆志。」〔《漁隱從話》後集卷一〕

林逋字君複，居杭州西湖之孤山。真宗聞其名，賜號和靖處士，詔長吏歲時勞問。逋工於畫，善為詩，如〔「草泥行郭索，雲木叫鉤」，頗為士大夫所稱。

又〕《梅花詩》云：「疏影橫斜水清淺，暗香浮動月黃昏。」評詩者謂前世詠梅者多矣，未有此句也。及{{又}}其臨終為句云：「茂陵他日求遺稿，尤喜初{{曾}}

無《封禪書》。」尤為人稱誦。自逋之卒，湖山寂寥，未有繼者。〔《歸田錄》〔卷二〕

又《青箱雜記》云：逋，景初尚無恙。範文正公亦過其廬，贈逋詩曰：「巢由不願仕，堯舜豈遺人？」又曰：「風俗因君厚，文章到老醇。」其激賞如此。〔《言行錄》〕

武夷之溪東流凡九曲，而第五曲為最深。蓋其山自北而南者，至此而盡聳。

全石為一峰，拔地千尺。上小平處，微戴土生林木，極蒼翠可玩。而四ㄨ稍下，則反削而入如方屋帽者，舊經所謂大隱屏也。……直屏下兩麓相抱之中，西南向為屋三間者，仁智堂也。堂左右兩室，左曰隱求，以待棲息。朱氏《隱求室》詩曰：「晨窗林影開，夜枕山泉響。隱去複何求，無言道心長。」丘氏詩曰：「抱□{{膝}}小窗深，讀書空穀響。一笑有會心，紛紛自□長。」項氏詩曰：「種桑不療寒，蒔粟長苦飢。飢寒□□{{亦時}}有，但使願無違。」袁氏詩曰：「本是山中人，歸作山中友。豈同荷老，永結躬耕耦。浮雲一出岫，膚寸彌九有。此志未可量，見之千載後。」劉平父詩曰：「寧懷棲遁情，閒袖經綸手。風雲倘未期，猿鶴且為友。」萬氏詩曰：「平生區中緣，中歲從黃綺。出處本無心，誰云今隱幾？」黃子厚詩曰：「隱側混樵牧，堅高存聖功。懷哉得所尚，一瓢從屢空。」

〔《朱文公文集》卷九，他人和詩系本集編者輯〕

韓氏《次棹歌韻》：「宛宛溪流疊九灣，山猿時下鳥關關。釣磯茶灶山中樂，大隱屏邊日月閒。」〔同上〕

淮南小山作《招隱》，極道山中窮苦之狀，以風切遁世之士使無遐心，其旨深矣。其後左太衝、陸士衡相繼有作，雖極清麗，顧乃自為隱遁之辭，遂與本題不合。故王康琚作詩以反之，雖正左、陸之誤，而所述乃老氏之言，又非小山本意也。十月十六日夜坐，許生{{「生」作「進之」}}挾琴過予書堂，夜久月明，風露淒冷，生揮弦度曲，聲甚悲壯。既乃更為《招隱》之操，而曰：「穀城老人嘗欲為予依永作辭而未就也。」予感其言，因為推本小山遺意，戲作一闋，〔又為一闋〕以反之，口授許生，寫呈穀城老者〔及〕諸名勝，請共賦之，以備山中異時故事云：「南山之幽，桂樹之稠，枝相つ，高拂千崖素秋。下臨深谷之寒流。

王孫何處，扳援久淹留！聞說山中，虎豹晝嗥；聞說山中，熊羆夜咆。叢薄深林鹿呦呦。獼猴與君居，山鬼伴君游。君獨胡為自聊。〔音留〕。歲雲暮矣將焉求。

思君不見，我心徒離憂。」「南山之中，桂樹秋風，雲冥。下有寒棲老翁。木食澗飲迷春冬。此間此樂，優游眇何窮？我愛〔陽〕林，春葩晝紅；我愛陰崖，寒泉夜淙。竹柏含煙怕{{悄}}青蔥。徐行發《商歌》{{清商}}，安坐撫孤{{枯}}

桐。不問簟{{簞}}瓢屢空，但把{{抱}}明月甘長終。人間雖樂，此心誰與同！」

〔右《隱》  按：以上見《朱文公集》卷一，第一首作「招隱」，第二首作「反招隱」，文集無下二首〕「南山之阿，桂樹婆娑，云嵯峨。下蔭連蜷舊柯。秋思渺渺秋風多。王孫不見，扳援時寤歌。岑寂空山，良宵月華。詰曲前溪，春流迅波，秀木盤紆雜青莎。猿猴慕熊羆，麋鹿友ば。荒忽淹留奈何，思君使我長咨嗟。人間歲月，驚心易蹉跎。」「幽居中林，散發披襟，山，慰此棲遲素心。

綠綺一曲傳清音。超然忘世，誰能共浮沉。遠汲寒溪，煙雨晝陰；獨宿空齋，哀猿夜吟。竹柏搖風更蕭森。春蘭得芳紉，秋菊伴孤斟。此意寧論古今。勸君與我同投簪。徜徉歸去，歌穀雲深。」〔右《反招隱》〕

●卷十九·恬退門

《蔡寬夫詩話》云：乖崖少喜任俠，學擊劍，尤樂聞神仙事。為舉子時，嘗從陳希夷欲分華山一半。希夷以紙筆蜀箋贈之。公笑曰：「吾知先生之旨矣，殆欲驅我入閒處乎？」然性極清介，居無妾媵，不事服玩。朝衣之外，燕處惟紗帽皂絛，一黃土布裘而已。至今人傳其畫象，皆作此飾。始及第時，嘗以詩寄傅霖逸人云：「前年失腳下魚磯，若戀明時不忍歸。為報巢由莫相笑，此心非是愛輕肥。」李順之亂，乖崖帥蜀，有詩寄陳希夷云：「性愚不肯住山林，剛要清流擬致君。今日星馳劍南去，回頭慚愧華山雲。」皆〔見〕真{{其}}素志也。〔《漁隱從話》後集卷一九〕

《複齋漫錄》云：唐人詩：「有意效承平，無功答聖{{盛}}明。灰心緣忍事，霜鬢為論兵。道直身還在{{泰}}，恩深{{思屯}}命轉輕。梅鹽非擬議，葵藿是平生。白日長垂照，青蠅謾發聲。嵩陽舊田宅{{地}}，終使謝{{擬自}}歸耕。」中書後堂□{{北}}軒西壁有題灰心霜鬢之句者，驗其筆跡，舊相李公迪之書也。李入相時，邊兵未動，意在忍事之語。元獻《中書即事》詩敘其事云：「慘慘高槐落，淒淒餘菊寒。粉牆多記墨，聊為拂塵看。」正為此也。苕溪漁隱曰：「《蔡寬夫詩話》以『灰心緣忍事，霜鬢為論兵』之句是裴晉公作，李文定嘗親書於中書壁間。」〔同上卷二○〕

《察寬夫詩話》云：「正獻公以清德直道聞天下，而風姿尤奇古。年近七十，髮鬢皤然無一莖黑者。居相位未幾，以歲旦請老，一章得謝，退居睢陽。歐陽文忠公未顯時，正獻推薦特厚。及文忠為留守，日與公酬唱，文公{{忠}}有答公見贈，末章云：『報國如乖願，歸耕寧買田。期無辱知己，肯逐利名遷？』熙子初，文忠致政歸汝陰，時正獻捐館已十有五年矣。文忠複用前詩題其祠堂云：『門生今白首，墓木已蒼煙。報國如乖願，歸耕寧買田。此言今踐，知不愧黃泉。』」

苕溪漁隱曰：「《昭陵諸臣傳》云，慶歷四年〔正獻〕拜中書門下平章事。每內降與恩澤者，積數十而面納上前。上嘗謂諫官歐陽修曰：「外人知衍封還內降。

吾居禁中，有求恩〔澤〕者，每以衍不可告之而止者，」多於所封還也。』由是，僥幸〔者〕不悅，出知兗州。明年正旦上表曰：『臣年七十，願還上印綬。』乃以太子少師致仕。議者謂故相一上章得請，以三少致仕，皆非故事。蓋宰相賈昌朝疾之〔也〕。蔡寬夫云正獻居相位未幾，以歲旦請老，不言〔出〕鎮東魯，蓋闕文也。」〔同上卷二一〕

《迂叟詩話》云：王太尉旦從車駕過陝，魏野貽詩曰：「昔時宰相年年替，君在中書十一{{二}}秋。西祀東封俱已了，如今好伴赤松游。」王袖其詩以呈上，累表請退，上不許。苕溪漁隱曰：「余按《三朝正史》云，旦登柄用十八年，為相僅一紀。素羸多疾，又以名位太重，憂畏不自安。連歲拜章求解。上素重其德望，聞其引退，甚不樂，優詔褒答，繼以面諭。旦一日獨對滋福殿，令左右扶掖而升，複求遜位。上睹其瘦瘁，憫然許之。則《迂叟詩話》以為上不許，蓋誤矣。

其《蔡寬夫詩話》云遂得謝，此言良是。」〔同上卷二○〕

《劉{{蔡}}寬夫詩話》云：萊公自永興被召，魏野以詩送之曰：「好去上天辭富貴，卻來平地作神仙。」王文正從東封回，野亦寄以絕句云：「西祀東封今已了，好來相伴赤松游。」文正袖此詩求退，遂得謝。萊公晚歲南遷，世多言不能如文正用野言，蓋志士仁人亦各有志。觀萊公末年所為，豈愧文正也哉！山人處士，其言〔不得〕不如此，或用或不用，各系其人。要之，不溺於富貴以{{與}}

貪得則一也。野有子，亦〔有〕父風。宋景文嘗贈以詩云：「姓名高士傳，父子少微星。」〔同上〕

●卷二十·警句門

唐盧綸與吉中孚韓、錢起、司空曙、苗發、崔峒、耿、夏侯審、李端皆能詩，齊名，號大歷十才子。憲宗尤愛綸文，至詔張仲素〔訪〕其遺稿。故綸集中往往有贈諸人詩，所謂「舊藏雲穴，新詩滿帝鄉」者，送中孚之詩也。」引水忽驚冰滿澗，向田空見石和雲」者，寄端之詩也。「擁褐覺霜下，抱琴聞雁來」者，同宿旅舍之詩也。「風傾竹上雪，山對酒邊人」者，題苗發竹間亭詩也。「桂樹曾同折，龍門幾共登」者，寄端峒曙之詩也。司空曙亦有送中孚詩云：「聽猿看楚岫，隨雁到吳州。」耿寄曙云：「老醫迷舊疾，朽藥誤新方。」

李端寄綸云：「熊寒方入樹，魚樂稍離淵。」錢起答苗發《龍池》詩云：「暫別迎車雉，還隨護法龍。」又贈夏侯審云：「詩成流水上，夢盡落花間。」諸人更唱迭和，莫非佳句。蓋草木臭味既同，則金蘭契分彌篤爾。史載郭暖{{曖}}進宮，大集名士，李端賦詩最工，錢起曰：「素為爾，請以起姓別賦。」端立獻一章，又工於前。起之妒賢徒增愧，而端之捷思為可服也。〔《丹陽集》、《韻語陽秋》卷四〕

錢起與郎士元齊名，時人語曰：「前有沈宋，後有錢郎。」然郎豈敢望錢哉！

《起中書遇雨》詩云：「雲銜七曜起，雨拂九門來。」《宴李監宅》云：「晚鐘過竹靜，醉客出花遲。」《罷官後》云：「秋堂入閒夜，雲月思離居。」《對雨》云：「生事萍無定，愁心雲不開。」亦可謂奇句矣。士元詩豈有如此句乎？《贈孟少府新除江南尉》云：「客路尋常隨竹影，人家大抵旁山嵐。」《題王季友半日村別業》云：「長溪南路當群岫，半景東鄰照數家。」此何等語？余讀其詩盡帙，未見有可喜處。以是知不及起遠甚。〔同上，同上〕

「山陰野雪興難來{{乘}}，「佳辰強飲食猶寒」，皆斡旋其語使就音律。近集{{律}}有「天上嬌{{驕}}雲未肯同」，「十年江海別嘗輕」，「花下壺盧鳥勸提」，「與君蓋亦不須傾」，皆此法也。〔黃常明《溪詩話》卷四〕

《賓客集》：「添爐搗雞舌，灑水淨龍須。」駱賓王：「桃花嘶別路，竹葉瀉離尊。」此體甚眾。惟柳子厚《從〔崔〕中丞過盧少府郊居》一聯最工，云：「蒔藥閒庭延國老，開尊虛室值賢人。」只似稱坐客而有兩意，蓋甘草〔為〕國老、濁酒〔為〕賢人故也。夢得又有「藥爐燒奼女，酒甕貯賢人」，近於湯Ь右軍矣。余嘗為《郊行》詩云：「江幹食息呼扶老，木末扳緣訝宛童。」乃《古今注》禿鶩一名扶老，《爾雅》女羅{{蘿}}謂之宛童也。又題一士人所居云：「但遣一枝居巧婦，不殊大廈賀佳賓。」蓋用《爾雅注》：鷦鷯俗呼巧婦，《炙轂子》雀一名佳賓，言集人屋如賓客也。樂天曾用巧婦對慈姑。謝玄暉善為詩，任彥升工於筆，又云任筆沈詩。劉孝綽稱弟儀與成{{威}}云三筆六詩，故牧之云：「杜詩韓筆愁來讀，似倩麻姑癢處爬{{抓}}。」近人□{{兼}}用之，臨川云：「閒時{{中}}用意歸詩筆？靜外{{定}}安生{{身}}比太山。」坡云：「水洗禪心都眼靜，山供詩筆總眉愁。」〔同上，同上〕

唐朝人士以詩名者甚眾，往往因一篇之善，一句之工，名公先達為之游談延譽，遂至聲聞四馳。「曲終人不見，江上數峰青。」錢起以是得名。「故國三千里，深宮二十年。」張祜以是得名。「微雲淡河漢，疏雨滴梧桐。」孟浩然以是得名。「兵衛森畫戟，宴寢凝清香。」韋應物以是得名。「野火燒不盡，東風吹又生。」白居易以是得名。「敲門風動竹，疑是故人來。」李益以是得名。「鳥宿池中木{{邊樹}}，僧敲月下門。」賈島以是得名。「畫棟朝飛南浦雲，珠簾暮卷西山雨。」王勃以是得名。「華裾織翠青如蔥，入門下馬氣如虹。」李賀以是得名。然觀各人詩集，平平處甚多。豈皆如此句哉！古人嘗{{所}}謂嘗鼎一臠，可以盡知其味，恐未必然爾。杜子美云：「為人性僻耽佳句，語不驚人死不休。」

則是凡子美胸中流出者無非驚人之語矣。讀其集者，當知此言不妄。殆非前數公之可比倫也。〔葛常之《韻語陽秋》卷四〕

李義山任弘農尉，嘗投詩謁告云：「卻羨卞和雙刖足，一生無複沒階趨。」

雖為樂春罪人，然用事出人意表，尤有餘味。英俊陸{{屈}}沉，強顏低意，趨跖諾虎，扼腕不平之氣有甚於傷足者。非粗知直己不甘心於病畦下者，不能賞此語之工也。〔《韻語陽秋》、《溪詩話》卷一〕

郛子稍學作小詩，嘗賦《梅花》云：「玉屑裝龍腦，雲衣覆麝臍。何堪夜來雪，香色雨{{兩}}淒迷。」《留友人》詩云：「良友問何闊，春事遽如許。勞君下鷗沙，一葉系春渚。昨夢墮前世，再見欣欲舞。聊呼花底杯，酒面點紅雨。狂歌謝貫珠，〔清論雜揮麈。〕《驪駒》夫{{未}}可歌，妙旬須君吐。」觀此數語，似粗知詩家畦徑。學之不已必佳，但恐其中墮爾。〔同上〔《韻語陽秋》卷三〕

陸士衡《文賦》云：「立片言以居要，乃一篇之警策。」此要論也。文章無警策，則不足以傳世，蓋不能竦動世人。如老杜及唐人諸詩，無不如此。但晉宋間人專致力於此，故失於綺靡而無高古氣味。老杜句{{詩}}云：「句{{語}}不驚人死不休。」所謂驚人句{{語}}即警策也。〔《呂氏童蒙訓》、《漁隱叢話》前集卷九〕

●卷二十·句法門

前人文章各自一種句法。如老杜「今君起柁春江流，予亦江邊具小舟」，「同心不減骨〔肉〕親，每語見許文章伯」，如此之類，老杜句法也。東坡「秋水今幾竿」之類，自〔是〕東坡句法。魯直{{之}}「夏扇日在搖」，「行樂亦雲聊」，此魯直句法也。學者若能遍考前作，自然度越流輩。〔同上，同上卷八〕

淵明退之詩句法分明，卓然異眾，惟魯直為能深識之。學者若能識此等語，自然過人。阮嗣宗詩亦然。〔同上卷一八〕

徐師川云：「作詩回頭一句最為難道。如山谷詩所謂『忽思鐘陵江十里』之類是也。他人豈如此，尤見句法安壯。山谷平日詩多用此格。」〔本條出處未詳〕

徐師川{{三字作「《呂氏童蒙訓》」}}云：「為詩文常患意不屬。或只得一句，語意便盡，欲足成一章，又惡其不相稱。{{師川云：但能知意不屬則學可進矣。凡注意作詩文，或得一兩句而止，}}若未〔有〕其次句，即不若且休，養銳以待新意。若盡力須要相屬，譬如力不敵而苦戰，一敗之後，意氣沮矣。」〔《漁隱叢話》前集卷三五〕

王荊公好集句，嘗於東坡處見古硯，東坡令荊公集句。荊公云：「巧匠斫山骨。」只得一句，遂逡巡而去。山谷嘗有句云：「麒麟臥葬功名骨。」終身不得好對。〔同上。同上〕

《莊子》文多奇變，〔如〕技經肯綮之未嘗，乃未嘗技經肯綮也。詩句時有此法，如昌黎「一蛇兩頭見未曾」，「拘管計日月」，「欲進又不可」，「君欲強起時難〔更〕」。東坡云「迨茲霜雪{{此雪霜}}未」，「茲謀待君必」，「聊亦記吾曾」。餘人罕敢用。〔黃常明《溪詩話》卷五〕

●卷二十·苦吟門

山澤之儒多臒，詩人尤甚。子美有「思君令人瘦」，樂天云：「形容瘦薄詩情苦，豈是人間有相人？」又云：「貌將松共瘦，心與竹俱空。」李商隱「瘦盡東陽姓沈人。」掉頭捻髭之苦，豈有張頤豐頰者哉！沈昭略嘗戲王約以肥而癡，答以瘦而狂。昭略喜曰：「瘦已勝肥，狂已{{應}}勝癡。」〔同上，同上卷一○〕

〔舊說〕賈島詩如「鳥從井口出，人從{{自}}岳陽來」，貫休「此夜一輪滿，清光何處無」，皆經年方得〔偶〕句，以見其詞澀思苦。若非好事者誇辭，亦繆用其心也。〔同上，同上〕

《後山詩話》云：荊公詩「力去陳言誇末俗，可憐無補費精神。」而公平生文體數變，莫年詩益工，用意蓋{{益}}苦。故言不可不謹也。〔《漁隱從話》前集卷三六〕

《蔡寬夫詩話》云：司空圖善論前人詩，如謂「元白為力勃氣人孱，乃都會之豪估」，「郊島非附於寒澀，無所置才」，皆切中其病。及自評其作，乃以「南樓山最秀，北路邑偏清」為「假令作者複生，亦當以著題見許」，此殆不可曉。當局者迷，固人情之通患。如樂天所謂「屬{{}}石破山，先觀跡；發矢中的，兼聽弦聲」。使不見其詩而聞此語，當以為如何哉！〔同上卷一九〕

《冷齋夜話》云：賈島詩有影略句，韓退之喜之，其《渡桑乾》詩曰：「客舍並州三十霜，歸心日夜憶咸陽。而今更渡桑乾水，卻望並州是故鄉。」又《赴長江道中》詩曰：「策杖離山驛，逢人問梓州。長江那可到，行客替生愁。」

〔同上〕

《隱居詩話》云：孟郊詩蹇澀窮僻，琢削不暇，〔真〕苦吟而成，觀其句法，格力可見矣。其自謂「夜吟曉不休，苦吟鬼神愁。如何不自閒，心與身為仇！」

而退之薦其詩云「榮華肖天秀，捷疾愈響報」，何也？〔同上〕

蘇子由云：唐人工於為詩而陋於聞道。孟郊嘗有詩云：「食薺腸亦苦，強歌聲無歡。出門即有礙，誰謂天地寬！」郊，耿介之士，雖天地之大，無以容其身，起居飲食，有戚戚之憂，是以卒窮以死。而李翱稱之，以為郊詩「高處在古無上，平處猶下顧沈謝」。至韓退之亦談不容口。甚矣，唐人之不聞道也！孔子稱顏子「在陋巷，人不堪其憂，回也，不改其樂」。回雖窮困早死，而非其處身之非，可以言命，與郊異矣。〔同上〕

●卷二十一·留題門

澧{{醴}}陽道旁有甘泉寺，因萊公丁謂曾留行記，從而題詠者甚眾，碑牌滿屋。孫諷有：「平仲酌泉曾頓轡，謂之禮佛遂南行。高台下瞰炎荒路，轉使高僧薄寵榮。」人獨{{皆}}傳道。餘獨恨其語無別。自古以直道見黜者多矣，豈皆貪寵榮者哉！又有人云：「此泉不洗千年恨，留與行人戒覆車。」害理尤甚。萊公之事，亦例為覆車乎？因過之，偶為數韻，其間有云：「已憑靜止鑒忠精，更遣清冷洗讒喙。」蓋指二公也。〔《溪》卷九〕

黃州麻城縣界有萬松亭，連日行清陰中，其館亭亦可愛。適當關山路，往來留題無數。東坡傷來者不嗣其意，富有詩云：「十年栽種百年規，好德助{{無}}

人無{{助}}我儀。」又云：「為問幾株能合抱，殷勤記取《角弓》詩。」中壞{{間}}嘗徹碑{{牌}}〔刻〕，有士題云：「舊韻無儀字，蒼髯有恨聲。」不{{亦}}

可錄。〔《溪》卷九〕

張祜喜游山而多苦吟，凡所歷僧寺，往往題詠。如《題僧壁》云：「客地多逢酒，僧房卻厭{{獻}}花。」《題萬道人禪房》云：「殘陽過遠水，落葉滿疏鐘。」

《題金山寺》云：「僧歸夜船月，龍出曉堂云。樹影中流見，鐘聲兩岸聞。」

《題孤山寺》云：「不雨山長潤，無雲水自陰。斷橋荒蘚澀，空院落花深。」如杭之靈隱天竺，蘇之靈岩楞伽，常之惠山善權，潤之甘露招隱，皆有佳作。李涉在岳陽，嘗贈其詩曰：「岳陽西南湖上寺，水閣松房遍文字。新釘張生一首詩，自餘吟著皆無味。」信知僧房佛寺題其詩〔以〕標榜者多矣。〔葛常之《韻語陽秋》卷四〕

溫公治第洛中，闢園曰獨樂。其心憂樂，未始不在天下也。其自作記有云：「世有人肯同此樂，必再拜以獻〔之〕矣。」東坡賦詩云：「兒童誦君實，走卒知司馬。」蓋名{{言}}其得人心也。又云：「撫掌笑先生，年來學{{效}}暗啞。」

疑未盡命名之意。〔同上，《溪詩話卷一〕

沈約命王筠作《郊居十詠》書於壁，不加篇題，約云：「此詩指物程形，無假題署。」老杜贈《李潮八分歌》云：「吾甥李潮下筆親。」「開元以來數八分，潮也奄有二子成三人。〔況潮小篆迫秦相。」「巴東逢李潮」，「潮乎潮乎奈汝〕

何？」退之《招楊之罘》：「之罘南山來，文字得我驚。」「我令之罘歸，失得柏與馬。之罘別我去，計出柏馬下。我自之罘歸，入門思而悲。之罘別我去，能不思我為？」「作詩招之罘，晨夕抱飢渴。」嘗戲謂此二詩真不須題署也。〔黃常明，同上卷五〕

子美詩：「誅茅初一畝，廣地方連延。敢謀土木麗，自覺面勢堅。經營上元初{{始}}，斷手寶應年」〔五六兩句《溪詩話》在第二句下〕又《題衡山縣學堂》云：「旄頭彗紫微，無複俎豆事。」「烏乎已十年，儒服敝於地。」

「衡山雖小邑，首倡恢大義。」「講堂非曩造，大屋加塗。下可容百人，牆隅亦深邃」「林木在庭戶，密幹疊青翠。有井朱夏時，轆轤凍階。」「採詩倦跋涉，載筆尚可記。」豈不是《草堂縣學紀{{記}}》。〔同上，卷四〕

李翱皇甫集中皆無詩，世傳翱有「縣君好磚渠」一詩並《傳燈錄》載《答藥山》一偈。只有《浯溪留題》一篇而已。〔《韻語陽秋》卷三〕

《許彥周詩話》云：牧之《題桃花夫人廟》詩：「細腰宮裏露桃新，脈脈無言度幾春。至竟息亡緣底事，可憐金谷墜樓人。」僕嘗謂此詩為二十八字史論。

〔《漁隱從話》後集卷一五〕

苕溪漁隱曰：牧之於題詠好異於人。如《赤壁》云：「東風不與周郎便，銅雀春深鎖二喬。」《題商山四皓廟》云：「南軍不袒左邊袖，四老安劉是滅劉。」

皆反說其事。至《題烏江亭》則好異而畔於理，詩云：「勝敗兵家事不{{不可}}

期，包羞忍恥是男兒。江東子弟多才俊，卷土重來未可知。」項氏以八千人渡江，敗亡之餘，無一還者，其失人心為甚，誰肯複附之？其不能卷土重來，決矣。

〔同上〕

《許彥周詩話》云：牧之作赤壁詩：「折戟沉沙鐵未消，自將磨洗驗前朝。

東風不與周郎便，銅雀春深鎖二喬。」意謂赤壁不能縱火，即為曹公奪二喬置之銅雀台上也。孫氏霸業，系此一戰。社稷存亡、生靈塗炭都不問，只恐沒{{捉}}

了二喬，可見措大不識好惡。〔同上〕

《南唐書》云：韓熙載自江南奉使中原，為《感懷詩》題於館壁云：「僕本江北人，今作江南客。再去江北游，舉目無相識。秋風吹我寒，秋月為誰白？不如歸去來，江南有人憶。」苕溪漁隱曰：「餘家有韓熙載《家宴圖》，圖中題此詩後四句，嘗以問相識間，云是古樂府。今觀此書，方知其誤也。」〔同上卷一八〕

苕溪漁隱曰：《題吳江三賢堂內陸龜蒙》詩云：「千首文章二頃田，囊〔中〕

未有一錢看。卻因養得能言鴨，驚破王孫金彈丸。」《談苑》云：陸龜蒙居笠澤，有內養自長安使杭州，舟出舍下，彈{{其一}}綠頭鴨。龜蒙遽從舍出，大呼曰：「此綠頭{{鴨}}有異，善人言。□{{適}}將獻天子，今持此死鴨以詣官。」內養少長宮禁，信然，厚以金帛遺之。因徐問龜蒙曰：「此鴨何言？」龜蒙曰：「常自呼其名。」《游道場山何山》詩云：「白水田頭問行路，小溪深處是何山。高人讀書夜達旦，至今山鶴鳴夜半。」汪彥章《何山何氏書堂記》云：寺有何氏書堂，圖記相承以何氏為晉何楷。楷嘗讀書此山，後為吳興太守，以其居為寺而名其山。〔同上卷二七〕

●卷二十一·寄贈門

子美詩{{寄李員外雲}}：「遠行無自〔苦〕，內熱比何如？」寄{{上人}}

云：「舊來好事今能否？老去新詩誰與傳？」岑參云：「喬生作尉別來久，因君為問平生否？魏君校理複何如？前月人來不得書。」「夫子素多疾，別來未得書。

北庭苦寒地，體內今寒{{何}}如？」樂天《寄夢得》云：「病後能吟否？秋來曾醉無？」退之《贈崔立之》云：「長女當人{{及}}事，誰助出蛻縭？諸男皆秀爽，幾能守家規？」亦皆書一通也。〔《溪詩話》卷四〕

張均張兄弟承襲父寵，致位嚴近，皆自負文材，凱覦端揆。明皇欲相均而抑於李林甫，欲相而奪於楊國忠。自此各懷觖望。安祿山盜國，相祿山，而均亦受偽命。肅宗反正，兄弟各論死。非房力救，豈能免乎？老杜增均詩云：「通籍逾青瑣，亨衢照紫泥。靈虯傳夕箭，歸馬散霜蹄。」言均為中書舍人刑部尚書時也。贈詩云：「翰林逼華蓋，鯨力破滄溟。天上張公子，宮中收客星。」

言尚寧親公主禁中置宅時也。二人恩寵煊赫如是，則報國當如何？而乃ル亂天理，下比逆賊，反噬其主，夫豈人類也哉？〔黃常明《韻語陽秋》卷七〕

杜甫累不第，天寶十三載，明皇朝獻太清官，饗廟及郊，甫賦三篇，帝奇之，使待制集賢院，命宰相試文章。故有贈集賢崔於二學士詩云：「昭代將垂白，途窮乃叫閽。氣衝新{{星}}象表，詞感帝王尊。天老書題目，春官驗討論。倚風遺鴨{{}}路，隨水到龍門。」舊注：陳希烈、韋見素為宰相，而崔國輔、於休烈者皆集賢院學士也。故末句云：「謬稱三賦在，難述二公恩。」可謂不忘於藻鑒之重者矣。按唐史，是歲陳希烈為相，至八月見素代之。而《甫集》有上見素詩云：「持衡留藻鑒，聽履上星辰。」則甫之文乃{{章}}為見素所賞，非希烈也。

〔同上，同上卷五〕

牧之《贈阿宜》：「一日讀十紙，一月讀十箱。」古人讀書以紙計。範雲就袁叔明讀《毛詩》，日誦九紙。又袁俊家貧無書，每從人假借，必皆抄寫，自課日五十紙為計。〔《溪》卷六〕

●卷二十一·故事門

余嘗論李廣以私憾殺灞陵尉，□{{其}}褊忮險刻，決非長者。所以不侯，非直殺降之譴也因觀收云：「明年定起故將軍，未肯先誅灞陵尉。」恐亦寓此意。

〔《溪詩話》卷八〕

史傳襲稱兄弟為友于，故淵明詩云：「再喜見友于。」子美云：「友于皆挺拔。」又：「山鳥山花吾友于。」《南史》：到藎從武帝登北顧樓賦詩，藎受詔便就，上以示其祖溉云：「藎定是才子，番恐卿從來文章假手於藎。」後每和禦詩，上輒手詔戲溉曰：「得無貽厥之力乎？」退之《玉川詩》云：「誰謂貽厥無基址。」二事正可對也。〔《溪》卷八〕

坡云：「賓鴻社燕巧相違。」《月令》來賓事，常疑人未曾用{{及}}，及觀夢得《秋江晚泊》云：「莫霞千萬狀，賓鴻次第飛。」顧況云：「安得凌風翰，肅肅賓天京？」杜「別浦雁賓秋」。〔同上，同上〕

東坡《游金山》詩云：「江山如此不歸山，江山{{神}}見怪驚我頑。我謝江神豈得已，有田不歸如江水。」蓋與江神指水為盟耳。句中不言盟誓者，乃用子犯事，指〔水〕則誓在其中，不必詛神血口然後謂之盟也。《送程六表弟》云：「浮江溯蜀有成言，江水在此吾不食。」〔亦此意也。〕〔黃常明，同上〕

老杜「複見{{道}}諸山得銀甕。」〔舊〕注引《禮記》山出器車注。蓋《瑞應圖》曰：王者宴不及醉，刑罰中人，不為非，則銀甕出。昌黎：「我有雙飲盞，其銀得朱提。」見《漢志》朱提銀八兩為一流，注，朱提屬犍為，乃邑名也。

〔《溪》，卷四〕

樂天以長慶二年自中書舍人為杭州刺史。冬十月至治，時仍服緋。故《游恩德寺》詩序云：「俯視朱紱，仰睇白雲，有愧於心。」及難{{觀}}《自嘆詩》云：「實事漸銷虛事在，銀魚金帶繞腰光。」《戊申詠懷》云：「紫泥丹筆皆經手，赤紱金章盡到身。」以今觀之，金帶不應用銀魚，而金章不應用赤紱，人皆以為疑，而不知唐制與今不同也。按唐制，紫為三品之服，緋為四品之服，淺緋為五品之服，各服金帶又制，衣紫者魚袋以金飾，衣緋者魚袋以銀飾。樂天時為五品，淺緋金帶佩銀魚宜矣。劉長卿有《袁郎中喜章服詩》云：「手詔來筵上，腰金向粉闈。勛名傳舊閣，蹈舞著新衣。」郎中亦是五品，故其身章與雲天司。〔葛常之《韻語陽秋》卷五〕

●卷二十一·書事門

近世作文者多以紫荷囊作侍從事用。如宋景文詩所謂「榮觀聳麟族，賦筆助荷囊」之類，□{{承}}襲面用者非一，而不知其誤也。按《晉書輿服志》書{{云}}

文武百官皆有囊綬，八座尚書則荷紫，以生紫為袷囊綴之服外，加於左肩則所謂荷紫者非芰荷之荷，乃負荷之荷也。《南史》載周舍嘗問劉香{{杳}}曰：「著紫荷囊，相傳云挈囊，竟何所出？」杳曰：「《張安世傳》云：持橐〔簪〕筆事孝武帝數十年。注曰：橐，囊也。」蓋人徒見《南史》有「著紫荷囊」四字，遂作一句讀之，殊未知《晉書》紫荷{{荷紫}}之義也。〔《丹陽集》、《韻語陽秋》卷六〕

王儉少年以宰為{{相自}}命，嘗有詩云：「稷契康虞夏，伊呂翼商周。」又字其子曰玄成，取仍世作相之義。至其孫訓亦作詩云：「旦康世巧{{功}}，蕭、曹佐氓俗。」大率追儉之意而為之，後官亦至侍中。〔同上，同上〕

杜云：「十暑岷山葛，三霜楚戶砧。」「九鑽巴巽火，三蟄楚祠雷。」其書歲月也新矣。樂天云：「吳郡兩回逢九月，越州四度見重陽。」「去年八月十五夜，曲江池畔杏園邊；今年八月十五夜，湓浦沙頭水館前。」又：「前年九月{{日}}餘杭郡，呼賓命宴虛白堂。去年九月{{日}}到東洛，今年九月{{日}}來吳鄉。兩邊蓬鬢一時白，三處菊花同色黃。」其質直敘事，又自{{是}}一格。〔黃常明《溪詩話》卷三〕

岑參《送顏平原詩序》云：「十二年春，有詔補尚書郎十數公為郡守。上親賦〔詩〕觴群公於蓬萊，仍賜以繒帛，寵餞加等，故參為長篇述其事。」安祿山亂，明皇曰：「河北二十四郡無一忠臣耶？」及聞平原固守，乃曰：「朕不識真卿何如人，所為若此！前呂{{日}}宴齎真文具耳。」退之云：「偶然題作木居士，便有無窮求福人。」可謂切中時病。凡世之趨附權勢以圖身利者，豈問其人賢否，果能為國為民哉？及其敗也，相推入禍門而已。聾俗無知諂祭非鬼，無異也。

〔《溪》卷二〕

●卷二十一·感事門

《三山〔老人〕語錄》：《登慈恩寺塔》詩，譏天寶時事也。山者，人君之象，「秦山忽破碎」，則人君失道矣，賢否自{{不肖}}混淆而清濁不分，故曰：「涇渭不可求」。天下無綱紀文章而上都亦然，故曰：「俯視但一氣，焉能辨皇州！」於是思古之聖君不可得，故曰：「回首叫虞舜，蒼梧雲正愁。」是時明皇方耽於淫樂而不已，故曰：「惜哉瑤池飲，日宴昆崙丘。」賢人君子多去朝廷，故曰：「黃鵠去不息，哀鳴何所投？」惟小人貪竊祿位者在朝，故曰：「君看隨陽雁，各有稻粱謀。」〔同上，《漁隱叢話》前集卷一二〕

《西清詩話》云：退之《宿龍宮灘》詩云：「浩浩複湯湯，灘聲抑更揚。」

黃魯直曰：「退之才{{裁}}聽水句尤見工。〔所〕謂浩浩湯湯抑更揚者，非請客裏夜臥飽聞〔此〕聲，安能周旋妙處如此耶？〔《漁隱叢話》，同上卷一六〕

東坡云：《南澗中》詩：「秋氣集南澗，獨游亭午時。回風一蕭瑟，林影久參差。始至若有得，稍深遂忘〔疲〕。羈禽響幽谷，寒藻舞淪漪。去國魂已遠{{游}}，懷人淚空垂。孤生易為感，失路少所宜。索寞竟{{競}}何事，徘徊只自知。誰為後來者，當與此心期。」柳儀曹詩憂中有樂，樂中有憂。蓋絕妙古今矣。

然老杜云：「王侯與螻蟻，同盡隨丘墟。」儀曹何憂之深也。〔同上卷一九〕

《蔡寬夫詩話》云：子厚之貶，其憂悲憔悴之欲{{嘆}}發於詩者，特為酸楚。

憫己傷志，固君子所不免，然亦何至是，卒以憤死，未為達理也。樂天既遇{{退}}

閒，放浪物外，若真能脫屣軒冕者，然榮辱得失之際，銖銖校量而自矜其達，每詩未嘗不著此意，是豈真能忘之者哉，亦能{{力}}勝之耳。惟淵明則不然，觀其《貧士責子》與其他所作，當憂則憂，遇喜則喜，忽然憂樂兩忘，則隨所遇而皆適，未嘗有擇於其間。所謂超世遺物者，要當如是而後可也。觀三人之詩，以意逆志，人豈難定{{見}}。以是論賢不肖之實，亦何可欺乎？〔同上〕

《隱居詩話》云：《樂天題海圖屏風》詩略曰：「或者不量力，謂茲鰲可求。

牽不動，綸絕沉其鉤。一鰲既頓頷，諸鰲齊掉頭。噴風激飛廉，鼓波怒陽秋{{侯}}。遂使江漢水，朝宗意亦休。」吾讀此詩，感劉隗、李訓、薛文通等事，為之太息。〔同上卷二一〕

老杜所以為人稱慕者，不獨文章為工，蓋其語默所主，君臣之外，非父子兄弟即朋友黎庶也。嘗觀韋應物詩及兄弟者十之二三。《廣陵覲兄》〔云〕：「牧{{收}}情且為歡，累日不知飢。」《冬至寄諸弟》云：「已懷時節感，更抱別離酸。」《元日寄者弟》云：「日月昧遠期，念君何〔時〕歇！」《社日寄》云：「遙思裏中會，心緒悵{{恨}}微微。」《寒食》〔云〕：「聯騎定何時，吾今顏已老。」又云：「把酒看花想諸弟，杜陵寒食早{{草}}青青。」《初秋寄》云：「高梧一葉下，空齋歸思多。」《聞蟬寄諸弟》云：「緘書報是時，此心方耿耿。」

《登郡樓寄諸季》云：〔「迨茲聞雁夜，重憶別離秋。」《懷京師寄》云〕「上懷犬馬戀，下有骨〔肉〕情。」餘謂觀此集者，雖讒鬩交愈，當一變而怡怡也。

〔黃常明《溪詩話》卷一○〕

●卷二十二·用事門

臨川：「慷慨秋風起，悲歌不為鱸。」眉山：「不須更說知幾早，直為鱸魚也自賢。」反複曲折，同歸一意。亦如「把酒祝公公莫拒，《緇衣》心為好賢傾」；「我欲折留此老，《緇衣》誰作好賢詩」。共用一事，而造語居然不同。〔《溪》卷六〕

臨川「道德文章吾事落」，《南華》「夫子盍行耶，無落吾事。」乃柳詩有惆「悵樵漁事，今還又落然。」恐亦用此。〔同上卷六〕

杜「心跡喜雙清」，「茶瓜留客遲」，似非用事。觀靈運《齋中詩》云：「矧乃歸山川，心跡雙寂寞。」竟陵王子良禮才好士，愛{{夏}}月客至為設瓜飲甘果。二詩蓋用此。至若《棕拂子》云：「咂膚倦撲滅，賴爾甘伏膺。」雖等閒題目，無字無出處。〔同上，卷六〕

《坡集》有全篇用事者，如賀人生子曰{{自}}，鬱蔥佳氣夜充閭，喜見徐卿第二雛」，〔至〕「我亦從來識英物，試教啼看定何如」，戲子野買妾自「錦裏先生自笑狂，身長九尺鬢眉蒼」，〔至〕「平生謬作安昌客，略遣彭宣到後堂」，句句用事，曷嘗不流便哉！〔同上，卷一○〕

嘗觀臨川《詠棗》止數韻。「餘甘入鄰家，尚得讒{{饞}}婦逐。」「贄享古已然，《豳詩》自宜錄。」用「女贄棗」，「八月剝棗」；「雖{{誰}}云食之昏」，用範曄「棗膏昏蒙〔蒙〕」；「願比赤心投，皇明倘加{{予}}燭」，用蕭琛「陛下投臣以赤心，臣敢不報以戰慄」。以是知凡作者須飽材料。傳稱任用事過多，屬辭不得流便。餘謂詩所以不能傾沈約者，乃才有限，非用事{{事多}}

之過。〔同上〔卷一○〕

李商隱詩好積故實，如《喜雪》云：「班扇慵裁素，曹衣詎比麻，鵝歸逸少宅，鶴滿令威家。」又「洛水妃虛妒，姑山女謾誇。聯辭雖許謝，和曲本慚《巴》。」一篇中用事者十七八。〔同上，卷一○〕

夢得詩{{詩字作「《送周使君》}}：「只恐鳴騶催上道，不容待得晚菘嘗。」

乃周彥倫答文惠太子問山中菜食云：「春初早韭，秋末晚菘。」此以兩字用事者。

《送熊判官》云：「臨軒弄郡章，得人方付此。」乃用漢高弄印倪寬{{睨堯}}事，此一字用事者。〔黃常明，同上卷三〕

韋應物詩{{詩字作「《贈李侍御》云」}}：「心同野鶴與塵遠，詩似冰壺徹底清。」又《雜言送人》云：「冰壺見底未為清，少年如玉有詩名。」此可為用事之法，蓋不拘故常也。〔同上，同上〕

〔介〕甫《宜春花{{苑}}》詩云：「無複增修事，君王惜費金。」乃暗用漢文惜百金之產而罷{{輟}}露台事。〔同上，卷五〕

沈慶之謂上曰：「為國譬如治家，耕當問奴，織當問婢，陛下欲治{{伐}}國而與白面書生謀之，事何由濟？」夢得《送李策》云：「春風深{{深春風}}日靜，爭長幽鳥鳴。僕夫前致辭，門有白面生。」〔同上，同上卷六〕

坡「藍尾忽驚新火後，遨頭要及浣花前。」注及{{引}}樂天「三杯藍尾酒，一碟膠牙餳」。觀《長慶集》此詩題云：「七年元日對酒。」非鑽火時事也。宋文景{{景文}}《守歲》云：「且盡燈前藍尾杯。」〔《溪》卷九〕

師曠{{史趙}}釋絳縣老人年數云「亥有二首六身」，蓋離拆亥字點畫而上下之，如算籌縱橫然。則下其二首為二萬，六身各一縱一橫，為六千六百六十，正合其甲子之日數。傳以明曠之博物{{五字作「趙之明歷」}}。劉賓客《送人赴絳州》云：「午橋群吏散，亥字老人迎。」義山《贈絳台老驛吏》云：「過客不勞詢甲子，惟書亥字與時人。」可謂善使事矣。亦如近詩《送人洪州》云：「幹斗氣沉人{{龍}}已化，置芻人去榻猶懸。」《送人鄂州》云：「黃鶴晨霞傍樓起，頭陀青{{秋}}草繞碑荒。」《送人襄陽》云：「四葉表閭唐尹氏，一門逃世漢龐公。」雖鄰封密跡{{邇}}，不可移也。〔《溪》卷九〕

凡作詩有用事出處，有造語出處。如「五陵衣馬自輕肥」，雖出《論語》，總合其語乃潘岳「裘馬悉輕肥」。「柳絮才高不道鹽」，雖謝女事，乃借張融以《海賦》示人，人評其賦「但不道鹽耳」。「紅袖泣前魚」，《本戰國策》〔事〕，{{其語}}乃陸韓卿《中山王孺子妾歌》「安陵泣前魚」。坡作《太白畫像》詩云：「大兒汾陽中令君，小兒天台坐忘身{{真}}。」其事乃用白交汾陽於伍行{{行伍}}

中，竟脫白於禍；天台司馬紫{{子}}微謂白有仙風道骨，可與神游八極之表。所造之語乃《禰衡傳》云：「大兒孔文舉，小兒楊德祖。」〔同上，同上〕

坡游武昌，見農夫皆騎秧馬，較之傴僂而作者勞佚相絕。嘗作《秧馬歌》敘述甚詳。唐子西至羅浮始識此器，作詩云：「擬向明時受一廛，著鞭常恐老農先。

行藏已問吾家舉，從此馳名四十年。」亦巧於用事。〔黃常明，同上卷一○〕

坡和〔刁景純暨〕柳子玉{{暨景純}}岡字韻詩，至七篇云：「屢把鉛刀齒步光，更遭華袞照龐涼。」乃用子建《七啟》云：「步光之劍，華藻繁縟。」《左傳》「龐涼冬殺」。雖第一韻眾人所更易，而七篇未嘗改，又貫穿精絕如此。

〔黃常明，同上卷九〕

東坡在儋耳時，餘三從兄延{{諱}}諱{{延}}之，自江陰擔簦萬里，絕海往見，留一月。坡嘗誨以作文之法曰：「儋州雖數百家之聚，州人之所須，取之市而足。

然不可徒得也，必有一物以攝之然後為己用，所謂一物者，錢是也。作文亦然。

天下之事散在經子史中，不可徒使，必得一物以攝之，然後為己用。所為{{謂}}

物者，意是也。不得錢不可以取物，不得意不可以用事，此作文之要也。」吾兄拜其言而書諸紳。嘗以親制龜冠為獻，坡受之，而贈以詩云：「南海神龜三千歲，兆葉朋從生慶{{愛}}喜。智能周物不周身，未免人鑽七十二。誰能用爾作小冠，岣嶁耳孫創其制。今君此去寧複來，欲慰相思時整視。」今集中無此詩，餘嘗見其親筆。後坡歸宜興，道由無錫洛社，嘗至孫仲益家。時仲益年在髫齔。坡曰：「孺子習何藝？」孫曰：「學對屬。」坡曰：「試對看。」徐曰：「衡門稚子器。」孫應聲云：「翰苑仙人錦繡腸。」坡撫其背曰：「真器也，異日不凡。」二事皆吾鄉人士所知，輒記於此。〔《韻語陽秋》卷三〕

「謁帝似馮唐」，「垂白馮唐雖晚達」，「馮唐毛髮白」，「長卿多病久」，「我多長卿句{{病}}」「病渴污官位」，杜以其為郎故用之。若他人老與病〔者〕，恐不可概使。〔同上〔《溪詩話》卷四〕

用〔自〕己詩為故事，須作詩多者乃有之。太白云：「《滄浪》吾有曲，相子棹歌聲。」樂天：「須知菊酒登高會，從此多無二十場。」《明年》云：「去秋共數登高會，又被今年減一場。」《過概{{慄}}里》云：「昔嘗詠遺風，著為十六篇。」蓋居渭上醞熟獨飲，曾效淵明體為十六篇。《又贈微之》云：「昔我十年前，曾與君相識。曾將秋竹竿，比君孤且直。」蓋舊詩云「有〔節〕秋〔竹〕

竿」也。坡赴黃州過春風嶺有兩絕句。後詩云：「去年今日關山路，細雨梅花正斷魂。」〔至海外又云：「春風嶺下淮南村，昔年梅花曾斷魂。」〕又云：「柯丘海棠吾有詩，獨笑山林誰敢侮！」又《有{{畫}}竹》云：「吾詩固云爾，可使食無肉。」〔同上，同上〕

唐諺云：「槐花黃，舉子忙。」東坡有「強隨舉子踏槐花」，「槐花還似昔年忙」，穀雲「槐催舉子踏花黃」是也。〔同上〕

世傳五月十三日為竹迷日，凡種〔竹〕多以五月。杜云：「東林竹野{{影}}

薄，臘月更須栽。」則唐人植竹用季冬月也。又云：「平生憩息地，必種數竿竹。」

嘗欲闢小軒以必種名{{目}}之。前輩戲語以郊外呵喝、月下燭龍皆謂之殺風景。

介甫《戲示穎叔》云：「但怪傳呼殺風景，豈知禪客夜相投。」蓋用此也。〔同上，同上〕

老杜「途窮反遭俗眼白」，本用阮籍事，意〔謂〕我輩本宜以白眼視俗人，至小人得志，疾視君子，是反遭其白眼{{眼白}}，故倒用之，亦如「水清反多魚」，乃倒用「水至清則無魚」也。夢得「酌我莫憂狂，老來無逸氣」，乃倒用黃{{蓋}}

次翁「無多酌我」。「寄謝嵇中散，予無甚不堪。」倒用《絕交論》。坡云：「後生可畏吾袁矣，刀筆從來錯料堯。」周昌以趙堯刀筆吏，後果無能為，所料信不錯，而云「錯料堯」，亦以涉譏謗倒用爾。又有「窮鬼卻相{{須}}呼」，「乃知飯後鐘，黎蓋具眼」，「他年《五君詠》，山王一時數」，皆倒用也。

〔《溪》卷四〕

坡云：「通家不隔同年面，得路方知異日心。」乃唐人責同年不赴期集，辭云：「紫陌尋春，尚隔同年之面；青雲得路，不{{可}}知異日之心。」任《別謝云{{言}}揚》詩云：「詎念耋嗟人，方深老夫托。」《報劉孝綽》云：「詎慰耋嗟人，徒深老夫托。」略改一兩字，豈以會意處欲常用之耶？臨川有「莫林搖落獻南山」。又云：「大{{木}}落岡巒因自獻」如云：「名譽子真矜谷口，事功新息困壺頭。」又：「未愛京師傳谷口，但知鄉里勝壺頭。」昔人行事措意默與己合，則喜用之。馬少游欲乘下澤，御款段，不去鄉里；雖自謀獨善，亦可為貪躁之戒。伏波「在浪洎{{泊}}，下潦上霧，仰視飛鳶ㄢㄢ墮水中，臥念少游平生時語，以為何可複得」。故坡云：「何須更待飛鳶墮，方念平生馬少游！」又：「大夫行役家〔人〕怨，應念鄉居{{歸鄉}}馬少游。」「雪堂唯{{亦}}有思歸曲，為念平生馬少游。」以其可喜，不直押韻也。〔《溪》卷四〕

律詩有一對通用一事者：「更尋嘉樹傳，莫忘《角弓》詩。」乃《左傳》韓宣子聘魯，嘗賦《角弓》及譽嘉樹，魯人請封殖此樹以無忘《角弓》。介甫：「久諳郭璞言多驗，老比顏含意更疏。」乃景純欲為顏含筮，含曰：「年在天，位在人。修己而天不與，命也；守道不回，性也。人自有性命，無勞蓍龜。」

〔同上，卷四〕

古人作詩有用經傳全句，《選》詩：「小人計其功，君子道其常。」樂天：「疾惡如屠，好賢如《緇衣》。」乃兩句渾用之。杜{{韓}}云：「無妄之憂勿藥喜」；〔杜〕「誰謂荼苦甘如薺」，「富貴於我如浮雲。」近人亦多用史語，坡云：「人言盧杞似奸邪，我見鄭公但嫵媚。」嘗觀《南史》載王宜興雲「為劫不須伴」，甚似一側韻五言，但無題目耳。〔同上〔卷四〕

昔人用五馬事，多因游遨動出處方用之。如老杜賦《王閬州餞蕭遂州》云：「二天開寵餞，五馬爛生光。」其賓主出{{去}}住分矣。又《送李梓州》「五馬何時到」，《贈嚴武》「五馬舊曾諳小徑」，《送賈閣老出汝州》「人生五馬貴」。

太白云：「五馬莫留連。」岑參云：「門外不須催五馬。」戎昱「五馬幾時朝魏闕」，子厚「五馬助征」，樂天「五馬無由入酒家」，東坡「鼓吹未容迎五馬」，介甫「尚得史{{使}}君驅五馬」。近人於太守安居閉{{閒}}閣例稱五馬，此理恐未安也。〔《丹陽集》、《溪詩話》卷二〕

●卷二十三·紀實門

唐文皇聚一時名流天策{{二字作「冊」}}府，始有十八學士之號。後來凡居館殿者皆稱之。國朝以來，任{{仕}}於外非兩制，則雖帥守監司止呼寄祿官。惟通判多從館中帶職出補，如蔡君漠湖州、歐陽文忠公滑州、王荊公舒州、東坡先生杭州，如此之類甚多。劉貢父赴泰停詩云：「壁門金闕倚天開，五見宮花落早梅。明日扁舟滄海去，卻尋雲氣望蓬萊。」蓋在道山五載，然後得之。學士之稱施於外者，縣{{由}}通判而然。今外庭過呼，大可笑也。〔《揮麈錄》〕

老杜《送殿中楊監赴蜀見相公》云：「豪俊貴勛業，邦家頻出師。相公鎮梁益，軍事無孑遺。」以是知邊鄙之臣，貪功生事，結禍招釁，皆有以致之。一得忠臣處之，生靈受賜矣。〔黃常明《溪詩話》卷五〕

《文選》載王粲《公宴詩》，注云：此侍曹操宴也。操未為天子，故云公宴耳。操以建安十八年春受魏公九錫之命，公知眾情未順，終其身不敢稱尊，而粲詩已有「願我賢主人，與天享巍巍」之語，則粲豈複有心於漢耶？粲嘗說劉表之子琮曰：「曹公，人傑也，將軍卷甲倒戈以歸曹公，長享福祚，萬全之策也。」

厥後操以粲為軍謀祭酒，則以腹心委之矣。〔《韻語陽秋》卷八〕

或云韋應物乃韋後之族，憑恃恩私，作里中橫。故《韋集》載《逢楊開府》詩云：「少事武皇帝，無賴恃恩私。身作里中橫，家藏亡命兒。武皇升仙去，把筆學題詩。兩府始收跡，南宮謬見推。」夫武皇平內亂，殺韋後，不應後之族敢於武皇之時豪橫若此，正恐非後族爾。李肇《國史補》言應物性高潔，鮮食寡欲，所居焚香掃地而坐。與《楊開府詩》所述不同，豈非武皇仙去之後折節悔過之時耶：〔同上卷四〕

曾文清、吉父，孔毅父之甥也，早從學於毅父。文清以蔭入仕。大觀初以銓試合格五百人為魁，用故事賜進士出身。紹興中，明清以啟蟄見云：「傳經外氏，早侍仲尼之閒居；提筆文場，曾寵平津之為首。」文清讀之喜曰：「可謂著題矣。」

後與明清詩云：「吾宗擇婿得羲之，令子傳家又絕奇。甥舅從來多酷似，弟兄如此信難為。」徐敦立覽之笑云：「此乃用前日之啟為體修報耳。」〔同上〔《揮麈錄》後錄卷一一〕

老杜卒於大歷五年，享年五十九，當生於先天元年。觀其《獻大禮賦表》云：「臣生陛下淳樸之俗，行四十載矣。」以此推之，天寶十載始及四十，則是獻《大禮賦》當在天寶九載也。本傳以謂天寶十三載因獻三賦，帝奇之，待制集賢院，誤矣。其後又進《西嶽賦》，序云「上既封太山之後三十年」，按史開元十三年乙丑封太山，至天寶十三載始及三十年，則是進《西嶽賦》在天寶十三載也。

老杜有《贈獻納使田舍人》詩云：「舍人退食收封事，宮女開函近禦筵。曉漏追隨青瑣闥，晴窗點檢白雲篇。」末句云：「楊雄更有《河東賦》，唯待吹噓送上天。」其云「更有《河東賦》」，當是獻《西嶽賦》時也。〔《丹陽集》、《韻語陽秋》卷六〕

羊叔子鎮襄陽，嘗與從事鄒湛登峴山，慨然有泯□{{湮滅}}無聞之嘆，峴山亦因是以傳，古今名賢賦詠多矣。吳興、東陽二郡亦有峴山。吳興、峴山去城三里，有李適之窪尊在焉。東坡守吳興日，嘗登此山，有詩云：「苕水如漢水，鱗鱗鴨頭青。吳興勝襄陽，萬瓦浮青冥。我非羊叔子，愧此峴山亭。悲傷意此{{則}}

同，歲月如流星。湛輩何足道，當以德自銘。」東陽、峴山去東陽縣亦三里，舊名三丘山。宋殷仲文素有時望，自謂必登台輔。忽除東陽太守，意甚不樂。嘗登此山，悵然流涕。郡人愛之，如襄陽之於叔子，因名峴山。二峰相峙，有東峴西峴。唐寶歷中，縣令於興宗結亭其下，名曰涵碧。劉禹錫有詩云：「新開潭洞疑仙府，遠寫丹青到雍州。」即其所也。〔葛常之，同上卷五〕

張籍居韓門弟子之列，又以愈薦為國子博士，東坡所謂「汗流涅籍走且殭，滅沒倒景不可望」者。而籍作愈祭詩乃云：「公文為時師，我亦有微聲。」而後之學者或號為韓張，何耶？〔《丹陽集》，同上卷六〕

陳後主起臨春結綺望仙三閣，極其華麗。後主與張麗華孔貴妃各居其一，與狎客賦詩，互相贈答，採其艷麗者，被以新聲，奢淫極矣。隋克台城，後主與張孔坐視無計，遂俱入井，所謂煙脂井是也。楊修詩云：「擒虎戈矛滿六宮，春花無樹不秋風。蒼惶益見多情處，同穴甘心赴井中。」李白亦云：「天子龍沉景陽井，誰歌《玉樹後庭花》？」今煙脂井在金陵之法寶寺。井有石欄，紅痕若煙脂。

相傳云後主與張孔淚痕所染。石欄上刻後主事跡，八分書，乃大歷中張著文。又有篆書「戒哉戒哉」數字。其他題刻甚多，往往漫滅不可考，寺即景陽宮故地也，有井在焉。好事者往來不絕，寺僧頻厭苦之。張蕓叟嘗有詩戲僧云：「不及馬嵬襪，猶能致萬金。」〔同上卷五〕

馬少游常哀兄援多大志，曰：「士生一世，但取衣食裁足，乘下澤車，御款段馬，鄉里稱善人，斯可矣。致求贏餘，但自苦爾。」故援在浪洎{{泊}}西里，當下潦上霧，雲氣薰蒸，仰視飛鳶ㄢㄢ在{{墮}}水中之時，輒思其言，以謂「念少游語何可得也！」泊武陵五溪蠻作亂，劉尚軍沒，而援貪進不止，方且據鞍矍鑠，被甲請行，遂底壺頭之困。劉夢得《經伏波神祠詩》有「一以功名累，翻思馬少游」之句，可謂名言矣。壺頭在武陵，當是夢得為司馬時經歷，故篇首言「蒙蒙篁竹下，有路上壺頭。」〔《韻語陽秋》卷八〕

武帝見顏駟龐眉皓首，問：「何時為郎？何其老也！」對曰：「文帝好文，而臣好武；景帝好老，而臣尚幼{{少}}；陛下好少，而臣老矣。」老於為郎，此事尤著。切{{竊}}怪老杜屢傷為郎白首，每稱馮唐而不{{罕}}及駟。〔愚謂駟〕

生既不遇三君，身後複不遇老杜，可笑也已。〔《溪》卷四〕

子美世號詩史，觀《北征》詩云：「皇帝二載秋，閏八月初吉。」《送李校書》云：「乾元元年春，萬姓始安宅。」又戲友二詩：「元年建巳月，郎有焦膠。」書「元年建巳月，官有王直司{{司直}}。」史筆森嚴，未易及也。〔黃常明《溪詩話》卷一〕

《〔張〕舍人遺織成褥段》云：「服飾定尊卑，大哉萬古程。煌煌珠宮物，寢處禍所嬰。錦衣{{鯨}}卷還客，始覺心和平。」其意在明分守，警貪饕，屏斥玩物，嚴道氣{{義}}之大節，豈直專為詩哉！就中和平之語，尤可人意。世有豪橫凶人，強委饋於善士而不能驟絕之，其心愧恥，雖欲和平，不可得也。〔《溪》卷一〕

諸史〔列〕傳首尾一律，惟左氏傳《春秋》則不然，千變萬狀，有一人而稱目至數次異者，族氏名字爵邑謚號皆密布其中，而寓諸褒貶，此史家祖也。觀少陵詩，宜{{疑}}隱〔寓〕此旨。若云「杜陵有布衣」，「杜曲幸有桑麻田」，「杜子將北征」，「臣甫憤所切」，「甫也東西南北人」，「有客有客字子美」，蓋自見其居里名字也。「不作河西尉」，「白頭拾遺徒步歸」，「備矣{{員}}均{{竊}}補袞」，「凡才污省郎」，補官遷徙{{陟}}，歷歷可考。至敘他人亦然，如云「粲粲元道州」，又云「結也實國楨」，凡例森然，誠《春秋》之法也。

〔《溪》卷一〕

〔辰〕人以藤代ド，酒名鉤藤，俗傳他處即不可用。或謂但心{{恐}}醞造之法異耳，所在皆可。樂天《忠州春〔至〕》詩云：「閒拈舊葉題詩詠，悶取藤枝引酒嘗。」是{{則}}巴蜀亦有之。〔黃常明，同上卷八〕

●卷二十四·用字門

子美有「同學少年多不賤」，「小徑升堂舊不斜」，「群仙不愁思」，「夕烽來不近」，皆人所不敢用，甚類《周禮》「凡師不功」，《左傳》「仁而不武」，「晉人聞有楚師，師曠曰不害。」「楚歸而動不後。」才{{本}}以易無字爾，而語勢頓壯。〔黃常明《溪詩話》卷七〕

杜詩有用一字凡數十處不易者，如「緣江路熟俯青郊」，「傲睨俯峭壁」，「展席俯長流」，「杖藜俯沙渚」，「此邦俯要衝」，「四顧俯層顛」，「旄頭俯淵{{澗}}」，「層台俯風渚」，「游目俯大江」，「汀檻俯鴛鴦」，其餘一字屢用若此類〔甚〕多，不可{{能}}〔具〕述。〔同上，同上〕

張文潛《法云懷無咎》云：「獨覺欠此公。」或傳其{{某}}生語文潛獨{{自}}

以欠字為得意。然夢得《送皇甫》云：「從茲洛陽社，吟詠欠書生。」樂天：「可憐閒氣味，惟欠與君同。」「得君更有無厭意，猶恨尊前欠老劉。」退之云：「今者誠自幸，所懷無一欠。」張何得意之有！〔同上，同上卷三〕

賈島攜新文謁韓愈，云：「青竹未生翼，一步萬里道。安得西北風，身願變蓬草。」可見急於求師。愈贈詩云：「家住幽都遠，未識氣先感。來尋吾何能，無殊嗜昌蜀。」可見謙於授業。此皆島未儒服之時也。泊愈教島為文，遂棄浮屠學，舉進士。《摭言》載島初赴名場，於驢上吟「鳥宿池中樹，僧敲月下門」。

遇權京尹韓吏部呵喝{{呼唱}}而不覺，洎擁至馬前，則曰：「欲作敲字，又欲作推字。神游詩府，致衝大官。」愈曰：「作敲字佳矣。」是時島識韓已久矣。使未相識，愈豈肯教其作敲字耶？〔《丹陽集》、《韻語陽秋》卷三〕

凡聚落相近，期某旦集，交易哄然，其名為虛。柳云：「〔綠荷〕包飯乘虛人。」臨川云：「花間人語趁朝虛。」山谷〔云：「筍〕葉裹鹽同趁虛」，「〔趁虛〕人集春蔬好{{趁虛}}。〔黃常明《溪詩話》卷五〕

數物以個，謂食為吃，甚近鄙俗。獨杜屢用。「峽口驚猿聞一個」，「兩個黃鸝鳴翠柳」，「卻繞井邊{{欄}}添個個」。《送李校書》云「臨歧意頗切，對酒不能吃」，「樓頭吃酒樓下臥」，「但使殘年飽吃飯」，「梅熟許同朱老吃」。

蓋篇中大概奇特可以映帶者也。坡云：「筆工效諸葛散筆{{卓}}，反不如常筆，正如人學老杜詩，但見其粗俗耳。」〔同上，同上卷七〕

「野飯射麋新」，本名狀郊居。然《左氏》楚人致晉師，晉人逐楚，樂伯餘一矢，糜射{{射麋}}以獻。又晉師及熒澤，魏射麋以獻楚潘黨，曰：「子有軍功{{事}}，無乃不給於鮮？」皆飯於野而射{{麋}}新事也。又「市喧宜近利」，亦止{{指}}稱東屯所居。蓋齊侯欲更晏子宅曰：「湫溢{{隘}}囂塵。」晏子辭曰：「近市，小人之利也。」市{{亦}}喧而近利事。〔其〕餘惟{{雖}}一兩字暗貫經傳者，可勝數哉！〔同上，同上〕

杜云：「南風作秋聲，殺氣薄炎熾。」蓋用《易》「雷風相薄」，《左氏》「寧我薄人，無人薄我」，《軍志》「先人有奪人之心；薄之也」。〔同上，同上〕

劉禹錫謫連州，作《畬田行》云：「何處好畬田，團團縵山腹。下種暖灰中，乘陽拆芽孽{{蘗}}。」又作《竹枝詞》云：「銀釧金釵來負水，長刀短笠去燒畬。」

嘗觀辰沅亦然。瘠土之民，亦{{宜}}倍其勞，而耕反鹵莽也。夢得《蠻子歌》云：「蠻貊{{語}}鉤音，蠻衣〔斑〕爛布。熏狸掘沙鼠，時節祠盤瓠。忽逢乘馬客，恍若驚麇顧。腰斧上高山，意行無舊路。」賓客謫居朗州，而五溪習俗，盡得之矣。〔黃常明，同上〕

《杜集》多用經書語，如「車轔轔，馬蕭蕭」未嘗外入一字。如「天屬尊《堯典》，神功協《禹謨》」；「卿月升金掌，王春度玉墀」；「濟{{霽}}潭潑潑{{發發}}，春草鹿呦呦」：皆渾然嚴重。如天陛赤墀，植壁鳴玉，法度森嚴{{鏘}}。然後人不敢用者，豈所造語膚淺不類耶？〔同上，同上〕

作詩在於練字，如老杜「飛星過水白，落月動沙虛」，是練中間一字。「地拆江帆隱，天清木葉聞」，是練末後一字。《酬李都督早春》詩云：「紅入桃花嫩，青歸柳葉新。」若非「入」與「歸」二字，則與兒童之詩何異？〔《葛常之詩話》〕

「霄漢瞻佳士，泥途任此身。」只任字即人不到處。自眾人必曰嘆曰愧，獨無心任之，所謂視如浮雲不易其介者也。繼云：「秋天正搖落，回首大江濱。」

不{{大}}知大{{並}}觀，傲睨天地，汪汪萬頃，奚足云哉！〔《溪詩話》卷一〕

坡有「白衣送酒舞淵明」，人有疑舞字太過者。及觀庾信《答王褒餉酒》云：「未能扶畢卓，尤足舞王戎。」蓋有所本。〔黃常明。同上卷八〕

杜子美《西郊》詩云「無人競來往」，或云「無人與來往」，或云「無人覺來往」，「競」、「與」皆常談，「覺」字非子美不能道也。蓋煬者避灶，有道者之所驚；舍者爭席，隱居者之所貴也。〔《丹陽集》〕

舊〔說〕賈浪仙抒思「僧敲月下門」，或引推{{手}}作推勢，遂衝尹節，世傳為美談。舊於太學得江御史詩一軸，有督人和詩云：「直饒鍛煉{{公補}}經時序，若是推敲總可刪。」以是知雷同〔相〕從，非善學也。〔《溪》卷四〕

舊觀《臨川集》「肯顧北山如慧約，與公西崦莓苔。」嘗愛其字最有力，後讀《〔杜〕集》「當為青冥」，「藥許鄰人」，退之「詩翁憔悴荒棘」，「窖株橛」，子厚「戒徒雲根」，雖一字之法，不無所本。〔同上卷四〕

杜詩四韻並絕句，味之皆覺字多，以字字不閒故也。他人雖長篇若無可讀，正如賢人君子並處朝廷，但一二相助，已號{{為}}得人。若不能為有無者，縱累個百輩蔑如也。〔同上〕

秦少游「雨砌墮危芳，風軒納飛絮」之類，李公擇以為謝家兄弟得意不能過也。〔《漁隱叢話》前集卷五○〕

潘老云：「七言詩第五字要響，如『返照入江翻石壁，歸雲擁樹失山村』，翻字、失字是響字，也。五言詩第三字要響，〔如〕『圓荷浮小葉，細麥落輕花』，浮字、落字是響字也。所謂響者，致力處也。」予竊以為字字當活，活則字字自響。〔《呂氏童蒙訓》，同上卷一三〕

●卷二十四·押韻門

《孔毅夫雜記》云：「退之詩好押狹韻累句以示工，而不知重疊用韻之為病也。《雙島》詩押兩韻{{頭}}字，《李花》詩押兩花字。」苕溪漁隱曰：「《讀皇甫公安園池詩》亦押兩閒字：『日夜不得閒』，『君子不可閒』。蓋退之好重疊用韻以盡己之詩意，不恤其為病也。」〔《漁隱叢話》前集卷一七〕

《學林新編》云：杜子美《飲中八仙歌》曰：「知章騎馬似乘船」，又曰「天子呼來不上船」；一曰『眼花落井水底眠』，又曰「長安市上酒家眠」；一曰「汝陽三鬥始朝天」，又曰「舉觴白眼望青天」；一曰「皎如玉樹臨風前」，又曰「蘇晉長齋繡佛前」，又曰「脫帽露頂王公前」。此歌三十二句，而押二船字，二眠字，二天字，三前字。近時論詩者曰：「此歌一首是八段，不嫌於重用韻也。」某案子美此歌，以《飲中八仙歌》五字為題，則是一歌也。此歌首尾於船字韻中押，未嘗移別韻，則非分為八段。蓋子美古律詩重用韻者亦多，況於歌乎！如《園人送瓜》詩曰：「沈浮亂水王{{玉}}，愛惜如芝草。」又曰：「園人非故侯，種此何草草！」一篇押二草字也。《上後園山腳》詩曰：「蓐收困用事，玄冥蔚強梁。」又曰：「登高欲有往，蕩析川無梁。」一篇押二梁字也。《北征》詩曰：「維時過{{遇}}艱〔虞〕，朝野少暇日。」又曰：「老夫情懷惡，嘔洩臥數日。」一篇押二日字〔也〕。《夔府詠懷》詩曰：「雖雲隔禮〔數〕，不敢墜周旋。」又曰：「淡交隨聚散，澤國繞回旋。」一篇押二旋字也。《贈李八秘書》詩曰：「事殊迎代邸，喜異賞朱虛。」又曰：「風煙巫峽遠，台榭楚宮虛。」一篇押二虛字也。贈李邕詩曰：「放逐早聯翩，低垂困炎厲。」又曰：「哀贈終消{{蕭}}條，恩波延揭厲。」一篇押二厲字也。《贈汝陽王》詩曰：「自多親棣萼，誰敢問山陵！」又曰：「《鴻寶》全{{今}}寧秘，丹梯庶可陵。」一篇押二陵字也。《喜薛璩岑參遷官》詩曰：「棲遲分半菽，浩蕩逐浮萍。」又曰：「仰思調玉燭，誰定握青萍？」一篇押二萍字也。《寄賈岳州嚴巴州寓老》詩曰：「討胡愁李廣，奉使待張騫。」又曰：「如公盡雄雋，志必在騰騫。」一篇押二騫字也。

子美詩如此類甚多。雖然，子美非創意為此者，蓋有所本也。按《文選》載《古詩》曰：「《晨風》懷苦心，《蟋蟀》傷局促。」又曰：「音響一何悲，弦急知柱促。」一篇押二促字也。曹子建《美女篇》曰：「明珠交士玉體，珊瑚間木難。」

又曰：「佳人慕高義，求賢良獨難。」一篇押二難字也。謝靈運《述祖德》詩曰：「段生蕃魏國，展季救魯人。」又曰：「外物辭所賞，勵志故絕人。」一篇押二人字也。又《南圃》詩曰：「樵隱俱在山，由來事不同。」又曰：「賞心不可忘，妙善冀能同。」一篇押二同字也。又《初去郡》詩曰：「或可優貪競，豈足稱達生。」又曰：「畢娶類尚子，薄游似邴生。」一篇押二生字也。陸士衡《擬古》詩曰：「此思亦何思，思君徽與音。」又曰：「驚飆褰反信，歸雲難寄音。」一篇押二音字。又《豫章行》曰：「泛舟清川渚，遙望江山陰。」又曰：「寄世將幾何，日昃無停防。」一篇押二陰字也。阮嗣宗《詠懷詩》曰：「何當行路子，磬折忘所歸。」又曰：「黃鵠游四海，中路將安歸！」一篇押二歸字。江淹《雜體詩》曰：「韓公論{{淪}}賣藥，梅生隱市門。」又曰：「太平多歡娛，飛蓋東都門。」一篇押二門字。王仲宣《從軍詩》曰：「連舫逾萬艘，帶甲千萬人。」

又曰：「我有素餐責，誠愧《伐檀》人。」一篇押二人字。古人詩自有體格，杜子美亦效古人之作耳。韓退之《贈張籍》詩一篇押二更字、二陽字。又《岳陽樓別竇司直》詩押二向字。又《李花》詩押二花字。又《雙鳥》詩押二州字、二頭字、二秋字、二休字。又《和盧郎中送盤谷子詩》押二行字。又《示爽》詩押二愁字。又《叉魚》詩押二銷字。《寄孟郊》詩押二奧字。《此日足可惜詩》押二光字。白樂天《渭村退居》詩押二房字。《夢游春》詩押二行字。《寄元微之》詩押二夷字。《出守杭州路次藍溪》詩押二水字。《游悟真寺》詩押二字。其餘詩人如此疊用韻者甚多，不可具舉，意到即押耳，奚獨於《飲中八仙歌》而致怪耶？子瞻《送江公〔著〕》詩曰：「忽憶釣台歸洗耳。」又曰：「亦念人生行樂耳。」自注曰：「二耳義不同，故得重用。」蓋子瞻自不必注。〔同上〕

聖祖上自嫌名書{{七字作「縣字有平去二音」}}。如宮縣之縣者言{{樂}}架也。若州縣之縣，則別無他音。嘗觀顏延之《侍皇太子釋奠宴詩》曰：「獻終襲吉，郎宮廣宴。堂設象筵，庭宿金縣。」沈約《侍宴詩》曰：「回鑾獻爵，金委奠。肆士辨儀，胥人掌縣。」二人押韻皆作州縣之縣用，何耶？沈期《哭蘇眉州詩》云：「家愛{{憂}}方休杼，皇慈更徹縣。」則當作平聲押。〔《丹陽集》〔《韻語陽秋》卷六〕

《劉禹錫嘉話詩{{錄}}》云：作詩押韻須要有出處，近欲押一餳字，六經中無此字，唯《周禮》吹簫處注有此一字，終不敢押。予按禹錫《歷陽書事》詩云「湖魚香勝肉，官酒重於餳。」則何嘗按《六經》所出耶？《洛陽伽藍記》載河東人劉白墮善釀酒，盛暑曬{{曝}}之日中，經旬不壞，當時謂之鶴觴。白墮乃人名。子瞻詩云：「獨看紅蕖傾白墮。」《石林避暑錄》云：「若以白墮為酒，則醋浸曹公、湯Ь右軍可也。」予按《文選》魏武帝《短歌行》云：「何以解憂，惟有杜康。」康亦作酒人，而《選》詩遂以為酒用，東坡豈祖是耶。〔《溪》〔同上卷五〕

●卷二十五·效法門

李商隱《詠淮西碑》云：「言訖屢頷天子頤。」雖務奇崛，人臣言不當如此。

乘輿軒陛自不敢正斥，如老杜「天顏有喜近臣知」，「虯須似太宗」，可謂知體矣。東坡《贈寫御容》詩云：「野人不識日月角，仿徨{{佛}}尚憶重瞳光。天容〔玉色〕誰敢畫，老師古寺晝閉房。」蓋遵此法。〔《溪》卷二〕

杜牧之詩字意多用老杜，如《觀東兵長句》云：「黑槊將軍一鳥輕」，蓋用子美「身輕一鳥過」也。《游樊川》詩云：「野竹疏還密，岩泉咽複流。」蓋用子美「微雨止還作，斷雲疏複行」也。蓋其心景慕之切則下語自然相符，非有意於蹈襲。故其論杜詩云：「天外鳳凰誰得髓，何人解合續弦膠？」豈非自以為得髓者耶？東坡贈孔毅父詩云：「天下幾人學杜甫，誰得其皮與其骨。」「前生子美只君是，信手拈得俱天成。」學杜甫而得其皮骨者鮮矣，又況其髓哉！〔《丹陽集》〕

沈攸之晚好讀書，手不釋卷，嘗嘆曰：「早知窮達有命，恨不十年讀書。」

東坡《再和劉景文介亭長篇》云：「早知事大謬，恨不十年讀。」〔《溪》卷九〕

王元之《到任表》有「全家飽暖，盡荷君恩」之語，到今傳誦。永叔用為詩云：「諸縣豐登少公事，全家飽暖荷君恩。」夢得亦嘗有云：「一生不得文章力，百口空為飽暖家。」白云：「不才空飽暖，無力及飢貧。」〔《溪》卷九〕

樂天云：「身閒當得{{貴}}真天爵，官散無憂即地仙。」蓋用顏「晚食當肉，早眠當富，無事當貴」也。〔同上卷九〕

臨川愛眉山《雪詩》能用韻，如云：「冰下寒魚漸可叉。」和：「羔袖龍鐘手獨叉。」蓋子厚嘗云：「江魚或共叉。」又云：「入郡腰常折，逢人手盡叉。」

〔黃常明，同上卷七〕

退之詠蚊蠅云：「涼風九月到，掃不見蹤跡。」夢得《聚蚊》云：「清商一來秋日曉，羞爾微形飼丹鳥。」聖俞云：「薨薨勿久恃，會有東方白。」王逢原《晝睡》云：「蚊蟲交紛始誰造，一一口吻如針錐。人肌膚得腹飽，不解默去猶鳴飛。雖然今尚爾無奈，當有獵獵秋風時。」小人稔惡，豈漏恢網，但可僥幸目前耳。《左氏》曰：「天之假助不善，非右之也。將厚其惡而降之罰也。」

其是之謂乎？〔黃常明，同上〕

「柳色黃金嫩，梨花白雪香。」陰鏗詩也，李太白取用之。杜子美《太白詩》云：「李候{{古}}有佳句，往往似陰鏗。」後人以謂以此譏之。然子美詩有「蛟龍得雲雨，雕鶚在秋天」一聯，已見《晉書載記》矣。如「冰肌玉骨清無汗，水殿風來暗香滿」，孟蜀主詩，東坡先生度以為詞，昔人不以蹈襲為非。《南部煙花錄》：「夕陽如有意，偏傍小窗明。」唐人方域詩。《新唐書藝文志》有《方域詩》一卷。《煙花錄》一名《大業》拾《遺記》，文詞極惡，可疑。而《大業幸江都記》自有詩一{{十二}}卷，唐著作郎杜寶所纂，明清〔家〕有之，承平時揚州印本也。〔《揮麈錄》、《擇麈餘話》卷一〕

詩體如八音歌、建除體之類，古人賦詠多矣。用十二神為詩者始見於沈炯，山谷亦嘗效為之。余友人莫之用，其祖戩嘗以辯舌說賊脫百人於死，意其後必昌，而之用乃貧不能以自存，天理殆難曉也。余嘗以此格作詩贈之云：「抱犬高眠已雲足，更得牛衣有餘燠。起來敗絮擁懸鶉，誰羨龍髯織冰！踏翻菜園底用羊，從他春雷吼枯腸。擊鐘烹鼎莫渠愛，小筆自許猴葵香。半世飢寒孔移帶，鼠米占來身漸泰。吉雲神馬日匝三，樗蒲肯作豬奴態。虎頭食肉何足誇，陰德由來報宜奢。丹灶功成無躍兔，玉函方秘緣青蛇。」〔《丹陽集》、《韻語陽秋》卷三〕

坡有「欲吐狂言喙三尺，怕君嗔我卻須吞」，嘗疑其語太怪。及觀《杜集》亦有「臨風欲慟哭，聲出已複吞」；韋蘇州「高歌長安酒，中憤不可吞」。〔《溪》卷六〕

杜云：「卿到朝廷說老翁，漂零已共{{是}}滄浪客。」又：「朝覲從容問幽仄，勿雲江漢有垂綸。」其後夢得《送陳郎中》云：「若問舊人劉子政，而今懶拙每如初{{七字作「如今頭白在商於」}}。」《送慧則》云：「休公久別如相問，楚客逢秋心更悲。」小杜：「江湖酒伴如相問，終老煙波不計程。」「交游問{{話}}我憑君道，除卻鱸魚更不聞。」商隱《寄崔侍御》云：「若向南台見鶯友，為言垂翅度春風。」臨川「故人亦{{一}}見如相問，為道方尋《木雁編》。」

「歸見江東諸父老，為言飛鳥會知還。」聖俞：「倘或無忘問姓名，為言懶拙皆如故。」坡：「單于若問君家世，莫道中朝第一人。」皆有所因也。〔《黃常明》〔同上卷五〕

韋應物詩擬陶淵明而作者甚多，然終不近也。《答長安丞裴稅》詩云：「臨流意已淒，採菊露未。舉頭見秋山，萬事都若遺。」蓋效淵明「採菊東籬下，悠然見南山」，「此懷{{間}}有真意，欲辨已忘言」之句也。然淵明〔擺〕落世紛，深入理窟，但見萬象森羅，莫非真境，故因見南山而真意具焉。應物乃因意淒而採菊，因見秋山而遺萬事，其與陶所得異矣。〔葛常之《韻語陽秋》卷四〕

苕溪〔漁隱〕：退之《有{{赤}}藤杖》詩：「空堂晝眠倚戶牖，飛電著壁搜蛟螭。」故東坡《鐵拄杖》云：「入懷冰雪生秋思，倚壁蛟龍護晝眠。」山谷《筇竹杖贊》：「涪翁晝寢，蒼龍挂壁。」皆用退之詩。〔《溪》、《漁隱從話》前集卷一八〕

杜云：「嗜酒狂嫌阮，知非〔晚〕笑蘧。」近集有「素書款款誰憐杜，採筆遒遒獨勝江。」「榻畔煙花常嘆杜，海中童卯尚追徐。」「河魚潰腹空號楚，汗足流骰{{}}始信吳，」皆用此格。〔《溪》卷四〕

《西京雜記》載司馬相如將聘茂陵人女為妾，卓文君作《白頭吟》以自絕，相如乃止。《樂府詩集》謂《白頭吟》〔者〕，疾人以新間舊，不能至白首，故以為名。余觀張籍《白頭吟》云：「春天百草秋始衰，棄我不待白頭時。羅襦玉珥色未暗，今朝巳道不相宜。」李白《白頭吟》云：「妾有秦樓鏡，照心勝照井。

願持照新人，雙對可憐影。」其語感人深矣。至劉希夷作《白頭吟》乃云：「寄言全盛紅顏子，須憐半死白頭翁。此翁白頭真可憐，伊惜{{昔}}紅顏美少年。」

則是言男為女所棄而作，與文君《白頭吟》之本意異矣。〔《韻語陽秋》卷六〕

老杜《贈李秘書》：「觸目非論故，新文尚起餘。」太白《酬竇公衡》云：「曾無好事來相訪，賴爾高文一起餘。」韋蘇州：「每一睹之子，高詠尚起餘。」

昌黎《酬張韶州》：「將經貴郡煩留客，先惠高文謝起餘。」豈非用事偶合？數公非蹈襲者。〔《溪》卷九〕

元白齊名，有自來矣。元微之寫白詩於閬州西寺；樂天寫元詩百篇，合為屏風：更相傾慕如此。如{{而}}樂天必言微之詩得己格律頓{{更}}進，所謂「每被老元偷格律」是也。然微之《江陵放言》與《送客嶺南》詩樂天皆擬其作，何耶？

東坡嘗效山谷體作江字韻詩，山谷謂坡「收斂光芒，入此窘步」，餘〔於〕樂慶亦云。〔《丹陽集》、《韻語陽秋》卷三〕

仲長統云：「垂露成幃，張霄成幄，沆瀣當餐，九陽代燭。」蓋取無情之物作有情用也。自後竊取其意者甚多。張志和則云：「太虛為室，明月為燭。」王康琚則云：「華條當圜屋，翠葉代綺窗。」吳筠則云：「綠竹可充食，女蘿可代裾{{裙}}。」劉伶則云：「日月為扃牖，八荒為庭衢。」皆是意也。李義山《無題》詩云：「春蠶到死絲方歇，蠟燭成次淚始乾。」此又是一格。今效此體為俚語小詞傳於世者甚多，不足道也。〔《丹陽集》，同上〕

皮日休《雜體詩序》曰：《詩》云：「くぐ在東」又曰：「鴛鴦在梁。」雙聲起於此也。陸龜蒙詩序曰：「疊韻起自梁武帝云：「後牖有朽柳。」當時侍從之臣皆唱和，劉孝綽云：「梁王長康強。」沈休文云：〔「偏眠船舷邊。」庾肩吾云）「載載{{碓}}每礙埭。」自後用此體作為小詩者多□{{矣}}。如王融所謂「園衡{{蘅}}炫紅■，湖行{{荇}}曄黃華」，溫庭筠所謂「棲息銷心象，簷楹溢艷陽」，皆效雙聲而為之者也。陸龜蒙「瓊英輕明生，竹石滴瀝碧」，皮日休所謂「康莊傷荒涼，坐{{土}}瞄部伍苦」，皆效疊韻而為之者也。南北朝人士多喜作聲疊韻，如謝莊、羊戎、筍收、崔岩輩戲謔談諧之語，往往載在史冊，可得而考焉。〔《丹陽集》，同上卷四〕

●卷二十六·節候門

徽宗宣和七年十二月二十一日敕{{就}}睿謨殿張燈，預賞元霄{{宵}}，曲燕近臣。命左丞王安中、中書侍郎馮熙載為詩以進。安中云：「上帝通明闕，神霄廣愛天。九光環日月，五色麗雲煙。紫袖開三極，瓊敖列萬仙。希夷塵境斷，仿佛玉經傳。妙道逢昌運，真王撫契賢。龜圖規大壯，龍位正純乾。穹昊親無間，皇居掇自然。剛風同變化，祥氣共陶甄。層觀星潢上，重斗柄邊。摩空七雉峻，冠嶠六鰲連。夢想何嘗到，階升信有緣。昕朝初放仗，密宴忽聞宣。清禁來鳴，修廊入並肩。獸鋪金半闔，鸞障繡微褰。霽景留庭砌，雷文繪桷梃。宮簾波錦漾，殿榜字金填。花擁巍巍座，香浮秩秩筵。高呼稱萬億，《韶》奏侍三千。華歲推堯歷，玄璣候舜璇。冰霜知臘後，梅柳認春前。造化應呈巧，芳菲已斗妍。つ枝雕檻小，多葉露桃鮮。錯落飛杯，鏘洋雜管弦。承雲歌歷歷，回雪舞翩翩。黼幄祥氛合，銅壺永漏延。鎬京方置醴，羲馭自停鞭。上{{乃}}聖情深渥，諸臣意更虔。宗藩親魯衛，相芾拱閎顛。側弁恩光浹，中觴詔蹕旋。寶熏攜滿袖，御果得加邊{{籩}}。要賞嬉游盛，儀追步武遄。騰身複道表，送日夾城Й{{Й}}。

仰揖蒼龍象，旁臨艮岳顛。謳歌紛廣陌，簫鼓樂豐年。赫奕攢輕，珍奇集市廛。博盧多袒跣，飲肆競遍躚。蕃衍開朱邸，崔嵬照彩椽。橋虹彎矗矗，江練泮濺濺。擊拆周廬晚，張燈別院先。餘霞搖綺暈，列宿舍珠躔。浩蕩三山島，棱層十丈蓮。再趨天北極，卻立榻東偏。既用家人禮，仍占聖制篇。兕觥從酩酊，蟾魄待嬋娟。轉盼隨親指，環觀得從穿。曲屏江浪蹙，巨柱赤虯纏。光透垂枝井，晶銜帶壁錢。蕭台千級峻，重屋八窗全。就席花墩匝，行樽紫袖揎。交輝方爍爍，起立複闐闐。邃宇會寧過，中宵勝賞專。鋪陳尤有韻，清雅不相沿。戶箔明珠串，欄缸水碧卷。規模商鑄，款識魯壺鐫。秦曲移箏柱，唐妝儼鬢蟬。窄襟珠綴領，高朵翠為鈿。喜氣排寒Ё，輕ざ洗靜便。層琳籍璣組，方鼎炷龍涎。瑪瑙供盤大，玻璃琢盞圓。暖金煩小，屑玉釀新泉。帝子天才異，英姿棣萼聯。頻看揮斗碗，端是吸鯨川。推食俱均逮，攘餐及墜捐。海螯初破殼，江柱乍離淵。寧數披綿雀，休論縮頸扁。南珍誇，北饌厭烹煎。賜桔懷赦卵，酡顏酹寶船。

言歸荷慈惠，末節笑拘攣。放鑰嚴扃啟，籠紗逸足牽。冰輪挂銀漢，夜色映華韉。

人識重熙象，功參獨斷權。五辰今不忒，六氣永無愆。天紀承三古，時雍變八埏。

比閭增板籍，疆埸罷戈。文軌包夷夏，弦歌遍幅員。恢儒榮藻薦，作士極魚鳶。

慶胄貽謀顯，多男景福綿。迓衡常穆穆，遵路益平平。亭障今逾隴，耕耘久際燕。

信通鵬海漲，威竄犬戎膻。東擬封云岱，西將款澗。琳科宣蕊笈，玉府下雲軒。

帝籍勤初播，宮蠶長自眠。繭絲登六寢，稃米秀中田。廟鶴垂昭格，壇光監吉蠲。

靈芝滋菌蠢，甘醴湧潺。合教龐風革，頒經眾疾痊。雨隨親禱降，河避上流遷。

執契皇猷洽，波{{披}}圖福物駢。太和輸橐，妙用絕蹄筌。此際君臣悅，應先簡冊編。《雅》稱魚罩罩，《頌》述鼓咽咽。詎比千齡遇，猶聞四始箋。羈臣起韋布，陋質愧駑鉛。驟俾陪機政，由來出眷憐。恩方拜綸，報未效塵涓。密席叨臨勸，凡蹤穿曲拳。雖無三峽水，曾步八花磚。渝望知難稱，才慳合勉旃。鈞天思盡賦，剩續白雲箋。」熙載云：「化工欲放陽春到，先教玄冥戮衰草。凝冰封地萬木殭，誰向雪中探天巧！璇璣星回斗指寅，群芳未知時已春。人心蕩漾趁佳節，燈夕獨冠年華新。升平萬里同文軌，井邑相連通四裔。蘭膏競吐夜烘春，和叔回車避羲轡。巍巍九禁倚天開，溫風更覺先春來。試燈不用雨花落{{俗}}，迎陽為卻寒崔嵬。宣和初載元冬尾，瑞白才消塵不起。穆清光賞屬欽鄰，錦繡雲龍頒宴喜。初聞傳詔開睿謨，步障幾裏承金鋪。調音度曲三千女，正似廣樂陳清都。遏雲妙唱韓娥侶，回雲{{雪}}飛花稱獨步，千春蟠木效紅英，獻壽當筵豈金母！上林晚色煙靄輕，景龍游人歡笑聲。霞裾月擁仙仗，翠鳳挾輦趨平成。銅華金掌散晶彩，翠碧重重簇珠。先從前殿望修廊，日出綺霞紅滿海。神光通透雲母屏，驪龍出舞波濤驚。煌煌黼座承天命，座下錯落如明星。榻前玉案真核旅，獸炭銀爐夜初鼓。憲天重屋訝雲屯，崇道簫台疑蜃吐。前楹火柱回萬牛，藺卿璧碎色光浮。周圍照耀眼界徹，冰壺漾月生珠流。點點金錢盡御{{銜}}壁，豹髓騰輝粲銀礫。絲篁人籟有機緘，繳繹清音傳屋壁。須臾隨蹕登會寧，如驂鸞鶴游紫清。彩蟾倒影上浮空，纖雲不點惟光明。四壁垂簾〔玉非〕玉，銀吐艷相連屬。

棼楣橫帶碧玻璃，一朵翠雲承日轂。萬光閃爍爭吐吞，燭龍銜耀輝四昆。又如電母神鞭馳，金蛇省{{著}}壁不可捫。端信奇工通造化，豈比胡人能幻假？丹青漫數顧虎頭，盤礡解衣催{{未}}容寫。此時帝御鈞天台，紫垣兩兩明三台。尚方飲器萬金寶，古玉米足誇雲雷。帝旁侍女雲華品，玉立仙標及時韻。四音促柱泛笙簫，應有翔鸞落千仞。龍瓶瀉酒如流泉，御廚絡繹紛珍鮮。塌{{榻}}邊爭欲供天笑，快倒頗類虹吸川。厭厭夜飲方歡浹，玉漏頻催鼓三疊。金門初下醉歸時，正見冰輪上城堞。微臣去歲陪清班，惡詩誤辱重瞳觀。小才易窮真鼠技，再賦愈覺相如慳。」履道彥為二集中今不複印行，故錄於此。〔《揮麈後錄》卷四〕

《荊楚記》云：屈原以五月五日投汨羅而死，人傷之，以舟楫拯焉。故武陵競渡用五月五日，蓋本諸此。劉夢得云：今舉楫相和之音皆曰「何在」，蓋所以招屈原也。詩曰：「湘江五月平堤流，邑人相將浮採舟。靈均何在歌已矣，哀謠振楫從此起。」又有招屈亭詩，所謂「曲終人散空愁暮，招屈亭前水東注」是也。

今江浙間競渡多用春月，疑非招屈之義。及考沈期《三月三日獨坐州》詩云：「誰念招魂節，翻為御魅囚。」王績《三月三日賦》亦云：「新開避忌之席，更作招魂之所。」則以上巳為招屈之時，其必有所據也。予觀《琴操》云：介子推五月五日焚林而死，故是日不得發火。而《異苑》以謂寒食始禁煙，蓋當時五月五日以周正言之爾。今用夏正，乃三月也。屈原以五月五日死，而期王績以上巳為招魂之節者，亦豈是耶，〔《韻語陽秋》卷一九〕

歲時有祓除不祥之具，而元日尤多，如桃版、葦索、磔雞之類是也。飲屠蘇酒亦所以祓瘟攘惡，而法必自幼飲，何耶？顧況《歲日口號》云，「還丹寂寞羞明鏡，手把屠蘇先少年。」白樂天《元日贈劉夢得》詩亦云：「與君同甲子，歲酒合誰先？」元日飲酒則先卑而後尊，自唐以來已如此矣。《四時月令》云：進椒酒次第當從小起。而董勛告晉海西公云：小者得歲，故先酒賀之；老者失歲，故後與酒。似亦不為無理。〔並《丹陽集》，同上〕

先文康公晚歲卜居於寶溪之上，建觀楔堂於水濱。紹興癸丑，與客泛舟修楔甚樂，距永和癸丑，不知其幾癸醜也，因與客相與推算。自永和九年歲，甲子一周為晉義熙九年，又一周為宋元徽元年。自後梁大通五年，隋開皇十三年，唐永徽四年{{間}}、開元元年、大歷八年、大和七年、景福二年，周顯德二年，本朝樣符六年、熙寧六年皆歲在癸丑，凡七百八十年矣。乃作詩以紀其事云：「快雨霽亭午，晴曦作春妍。鄰曲饒勝士，共開浮棗筵。中流愜嘯詠，隱浪金壺偏。紅芰初出水，捧劍疑來前。緬懷蘭亭會，七百八十年。可憐右軍癡，生死情纏綿。

由來彭殤齊，顧或謂不然。吾黨殆天放，卜夜就管弦。尺六細腰女，舞袖輕回旋。

且畢今日歡，不期來者{{日}}傳。」〔同上，同上〕

上巳日於流水上洗濯祓除去宿垢，故謂之祓楔。楔者潔也。王逸少作《蘭亭記{{序}}》云：「永和九年，歲在癸丑，會於山陰之蘭亭，修禊事也。」當其群賢畢集游目騁懷之際，而感慨系之，乃有「一死生為虛誕，齊彭殤為妄作」之語，議者以此咎羲之之未達也。〔同上，同上〕

自冬至一百五日至寒食，故世言寒食皆稱一百五。杜子美《一百五日夜對月》云：「無家對寒食，有淚如金波。」姚合《寒食書事》詩云：「今朝一百五，出戶雨初晴。」則是詩人例以百五日為寒食也。或者乃謂自冬至至清明凡七氣，至寒食〔止〕一百三日，殊不知歷家以餘分演之也。司馬彪《續漢書》云，介子推焚林而死，故寒食不忍舉火，至今有禁煙之說。盧象所謂「子推言避世，山火遂焚身，四海同寒食，千秋為一人」是也。太原一郡舊俗禁煙一月，周舉為郡守，以人多死，移書〔子〕推只禁煙三日。子美《清明詩》云：「朝來新火起」，又「家人鑽火用青楓」，皆在寒食三日之後，則知禁煙止於三日也。而韓有《寒食即事》詩乃云：「春城無處不飛花，寒食東風禦柳斜。日暮漢宮傳臘燭，青{{輕}}煙散入五侯家。」不待清明而已傳新火，何耶？元微之《連昌宮詞》云：「初過寒食一百六，店舍無煙宮樹綠。」「念奴覓得又連催，特敕宮中許燃燭。」

一百六在清明前寒食之後，是時店舍已無煙，而宮中燃燭乃一時之權宜爾。或云，龍星，木之位也，春屬東方，心為大火，懼火盛故禁火，是以寒食有龍忌之禁，則所謂禁煙，又未必為子推設也。〔同上，同上〕

●卷二十七·詠物門

《杜集》及馬與鷹甚多，亦屢用屬對，如：「老驥倦知道，蒼鷹飢易馴。」

老驥思千里，飢鷹待一呼。」「老馬倦知道，蒼鷹飢著人。」「驥病思偏秣，鷹愁怕〔苦〕籠。」「放蹄知赤驥，捩翅服蒼鷹。」「老驥倦驤首，飢鷹愁易馴。」

《馬行》云：「吾聞良驥老始成，此馬數年人更驚。」又「不比俗馬空多肉」，「一洗萬古凡馬空」。《楊監出畫鷹》云：「干戈少暇日，真骨老崖嶂。為君除狡兔，會見翻上。」《王兵馬門〔使〕二角鷹》云：「安得汝輩皆其群，驅出六合梟鸞分。」《畫鷹》云：「何當擊凡鳥，毛血灑平蕪！」餘尚多有之，蓋以〔致遠〕壯心，末甘伏櫪；嫉惡剛腸，尤思排擊。語曰：「驥不稱其力，稱其德也。」《左氏》曰：「見無禮於其君者，如鷹之逐鳥雀也。」少陵有焉。〔《溪詩話》卷二〕

周有云：性命之在彼極切，滋味之於我可賒。今人以活臠而資口腹者，比比皆是也，是誠何心哉？或曰：「羊豕大身，難於割；蚶蛤微命，易於烹熬。」

如是，則性命之小者尤不幸也。鐘兀{{ヴ}}嘗告其師何子季日：「車螯蚶蠣，眉目內關，唇吻外緘。不悴不榮，曾草木之不若；無聲無臭，與瓦礫其何算！故可長充庖廚，永為口實。」何其仁於大而忍於細歟！山谷信佛甚篤，而晚年酷好食蟹，所謂「寒蒲束縛十六輩，已覺酒興生江山」。又云：「雖為天上三辰次，未免人間五鼎烹。」乃果於殺如此，何哉？東坡在海南，為殺雞而作疏；張乖崖之在成都，為羊而轉經。是豈愛物之仁不能勝口腹之欲耶？山谷談無礙禪，蘇張行有為法，亦各其所見爾。〔《韻語陽秋》卷一九〕

永叔，「堪笑區區郊與島，螢飛露濕吟秋草。」以為二子之窮。〔然〕子美亦有：「暗飛螢自照，水宿鳥相呼。」「幸因腐草出，敢近太陽飛！」雖吟詠微物，曾無一點窮氣。〔《溪詩話》卷四〕

臨川：「蕭蕭出屋千尋玉〔竹也〕，靄靄當窗一炷云〔香也〕。」皆不名其物。然子厚「破額山前碧玉流〔泉也〕，已有此格。近詩「蕨芽已作小兒拳」，退之已有「初拳幾枝蕨」。〔同上〕

竹未嘗香也，而杜子美詩云：「雨洗娟娟淨，風吹細細香。」雪未嘗香也，而李太白詩云：「瑤台雪花數千點，片片吹落春風香。」〔葛常之《韻語陽秋》卷四〕

韓退之《雙鳥詩》多不能曉，或者謂其詩有「不停兩鳥鳴，百物皆生愁」；「不停兩鳥鳴，大法失《九疇》，周公不為公，孔子不為丘」之句，遂謂排釋老而作，其實非也。前云「一鳥落城市，一鳥巢岩幽」，後云「天公怪兩鳥，各捉一處囚」，則豈謂釋老耶？余嘗觀東坡作《李白畫象》詩云：「天人幾何同一漚，謫仙非謫乃其游。揮斥八極隘九州，化為二鳥鳴相酬。一鳴一息三千秋。」……

「縻之不得矧肯求！」且知所謂雙鳥者退之與孟郊輩爾。所謂「不作兩鳥鳴」等語，乃審公告天公之言，甚其辭以譖二鳥爾。落城市，退之自謂，落岩幽，謂孟郊輩也。「各捉一處囚」，非囚禁之囚，止言韓孟各居天一方爾。末云「還當三千秋，更起鳴相酬」，謂賢者不當終否，當有行其言者。〔同上卷六〕

《老杜〔補遺〕》云：鮑當《孤雁詩》云：「更無聲接續，空有影相隨。」

孤則孤矣。豈若子美「孤雁不飲啄，飛鳴尤念群，誰憐一片影，相失萬重雲」，有{{含}}不盡之意乎？〔《漁隱叢話》前集卷九〕

王誼伯謂「西川有杜鵑，東川無杜鵑」蓋是題下注，斷自「我昔游錦城」為句首。子瞻謂杜備諸家體，非必牽合程度，詩意蓋譏當時刺史有禽鳥不若者。明皇已後，天步多棘，凡尊君者有為{{為有}}也，懷二者為無也。魯直亦云：「臣結《春秋》二三策，臣甫杜宇再拜詩。忠臣銜憤痛切骨，後世但識瓊瑰辭。」今觀此篇敘鴻雁羔羊，禮自{{二字作「有」}}太古尊親君上之意，為明皇設不疑。

至於《杜鵑行》乃云：「雖同君臣有舊禮，骨肉滿眼身羈孤。」又云：「爾惟摧殘始發憤，羞帶羽翮傷形愚。」指斥罵詈，殊無致嚴之語，莫不皆有所主也？

〔黃常明《溪詩話》卷一○〕

東坡〔云〕：南都王誼伯書江濱驛垣，謂子美詩歷五季兵火，多舛缺奇異，雖經其祖父所理，尚有疑闕者。誼〔伯〕謂「西川有杜鵑，東川無杜鵑，涪萬無杜鵑，雲安有杜鵑」，蓋是題下注，斷自「我昔游錦城」為首句。誼伯誤矣。且子美詩備諸家體，非必牽合程度侃侃者然也。是篇句處凡五杜鵑，豈可以文害辭，辭害意耶！原子美之意{{詩}}，類有所感，托物以發者也。亦《六藝》之比興、《離騷》之法歟！按《博物志》：杜鵑生子，寄之他巢，百鳥為飼之，故江東所謂「杜宇曾為蜀帝王，化禽飛去舊城荒」〔是也〕。且禽鳥之微，猶知有尊{{四字作「有識」}}，故子美詩云「重是古帝魂」，又曰「禮若奉至尊」。子美蓋譏當時刺史有不禽鳥若也。唐自明皇以後，天步多棘，刺史能〔造次〕不忘〔於〕

君〔者〕，可得而考也。嚴武在蜀，雖橫斂刻薄，而實資中原，是「西川有杜鵑」

耳。其不虔王命，負固以自抗，擅軍旅、絕貢賦如杜克遜在梓州為朝廷西顧之憂，是「東川無杜鵑」耳。至於涪萬雲安刺史，微不可考。凡〔其〕尊君者為有也，懷二者為無也，不在夫杜鵑真有無。誼伯以為來東川，聞杜宇聲〔繁而急〕，乃始疑子美跋紙上語。又云，子美不應疊用韻。子美自我作古，疊用韻無害於詩，僕所見如此。誼伯博學強辯，殆必有以折衷之。〔《溪》、《漁隱叢話》前集卷七〕

《花卿》云：「用如快鶻風始{{火}}生。」《南史》曹景宗謂所親曰：「昔在鄉里，與年少輩托{{拓}}弓弦作霹靂聲，放箭如餓鴟〔叫〕，覺耳後生風，鼻尖出火。」子美蓋不拘泥於鴟鶻之異也。〔黃常明《溪詩話》卷五〕

柳子厚《牡丹》曰：「欹紅醉濃露，窈窕留餘春。」坡云：「殷勤木芍藥，獨自殿餘春。」留與殿重輕雖異，〔用〕各有宜也。楊中立《梅詩》曰：「欲驅殘臘變春{{東}}風，只有寒梅作選鋒。」頗恨不與殿軍商確{{榷}}，正一的對。

〔同上，同上〕

西湖「浮動橫斜」之句，最為前輩擊節，常恨未見全篇。〔及〕得其集觀之，云：「眾芳搖落獨暄妍，占盡風情向小園。疏影橫斜水清淺，暗香浮動月黃昏。

霜禽欲下先偷眼，粉蝶如知合斷魂。幸有微吟可相狎，不須檀板共金樽。」其卓絕不可及專在十四字耳。又有七年{{言}}數篇，皆無如「池水倒窺疏影動，屋簷斜入一枝低」，「雪後園林才半樹，水邊籬落忽橫枝」之句。〔《溪》卷六〕

千里蓴羹未下鹽豉，蓋言未受和耳。子美「豉化蓴絲熟」，又「豉添蓴萊紫」，聖俞《送人秀州「剩將{{持}}鹽豉煮紫蓴」，魯直「鹽豉欲催蓴菜熟」。〔同上，卷九〕

巴峽中有吐綬雞，比常雞差大，膆藏肉綬，長闊幾數寸，紅碧相間極煥爛。

常時不見{{可}}見，遇晴日則向陽擺之。頂首先出兩肉角，亦二寸許，然後徐舒其綬，逾時乃斂。李文饒詩所謂「葳蕤散綬輕風裏，若御{{銜}}若垂何可擬」是也。文饒云：「出剡溪。」今詢之越人，不複有。予嘗自峽中攜至蘇州，人皆不識。則知山川風氣所產，古今亦有不同也。〔《蔡寬夫詩話》、《漁隱叢話》前集卷二○〕

真珠雞生夔峽山中，畜之甚馴，以其羽毛有白圓點，故號真珠雞，又名吐綬雞，生而反哺，亦名孝雉。每至春夏之交，景氣和暖，頷下出綬帶方尺餘，紅碧鮮然。頭有翠角雙立，良久悉斂於膆下，披其毛不複見。或有死者，割其頸臆間，亦無所睹。苕溪漁隱曰：「廣右閩中亦有吐綬雞，餘在二處，見人〔家〕多養之，不獨巴峽中有也。王荊公有絕句云：「樊籠寄食老低摧，組麗深藏肯自媒！天日清明聊一吐，兒童初見互驚猜。」〔《倦游錄》同上〕

李衛公詩云：「五月畬田收火米，三更津吏報朝雞。」頗似少陵句。王荊公詩云：「紛紛易變浮雲白，落落難鐘老柏清{{青}}。」山谷蟹詩：「已標天上三辰次，未免人間五鼎烹。」此皆得老杜句法。〔《雪浪齋日記》同上〕

唐故事，中書省植紫薇花，歷世循用之，不以為非。至今舍人院紫薇閣前植紫薇花，用〔唐〕故事也。樂天詩云：「獨坐黃昏誰是伴，紫薇花對紫薇郎。」

按《天文志》，紫薇，大帝之坐也，天子之常居也，主命主度也。何關紫薇花事！

〔《緗素雜記》，同上卷二〕

嘗見曲中使柳三眠事，不知所出。後讀玉溪生《江之嫣賦》云：「豈如河畔牛星，隔歲止聞一過；不比苑中人柳，終朝剩得三眠。」注云：「漢苑中有柳，狀如人形，號曰人柳，一日三起三倒。」〔《漫叟詩話〔同上卷二二〕

玉溪生《牡丹》詩「錦帳佳人」，乃《越絕書》中事。退之《燈花》詩全似老杜，所用黃裏事見《前漢》黃屋注中。荊公詩日：「溪邊飲啄白浮鳩。」浮鳩出《晉志》。〔《雪浪齋日記》，同上〕

牧之《和裴傑新櫻桃詩》云：「忍用烹も酪，從將玩玉盤。流年如可駐，何必九華丹！」唐人已用櫻桃薦酪也。苕溪漁隱日：「《摭言{{遺}}》載唐新進士尤重櫻桃宴。劉覃及第，大會公卿，和以糖酪，人享蠻畫一小盎。則唐人用櫻桃薦酪，此事又可驗矣。〔《高齋詩話》同上卷二三〕

老杜《櫻桃》詩云：「西蜀櫻桃也自紅，野人相贈滿筠籠。數回細寫愁仍破，萬顆勻圓訝許同。」此詩如禪家所謂「信手拈來頭頭是道」者。直書目前所見，乎易委曲，得人心所同然，但他人艱難不能發耳。至於「憶昨賜沾門下省，退朝擎出大明宮；金盤玉箸無消息，此日嘗新任轉蓬」，其感興皆出於自然，故終篇遒麗。韓退之有《賜櫻桃》詩云：「漢家舊種光明{{明光}}殿，炎帝還書《本草經》。豈似滿朝承雨露，共看傳賜出青冥。香隨翠籠擎偏重，色照銀盤寫未停。

食罷自知無補報，空然漸汗仰皇扃。」蓋學老杜前待，然搜求事跡，排比對偶，其言出於勉強，所以相去甚遠。若非老杜在前，人亦安敢輕議！〔《詩眼》同上〕

溫庭筠小詩尤工，如「牆高蝶過遲」，又：「蝶翎朝{{胡}}粉重，鴉背夕陽多。」又《過蘇武廟》詩云：「歸日樓台非甲帳，去時冠劍是丁年。」〔《雪浪齋日記》同上〕

溫飛卿《晚春曲》云：「家臨長信往來道，乳燕雙雙拂煙草。油壁車輕金犢肥，流蘇帳曉春雞報。籠中嬌鳥暖猶睡，簾外落花閒不掃。衰桃一樹近前池，似惜容顏鏡中老。」殊有富貴佳致也。〔《苕溪漁隱〔同上〕

韓詩云：「鵝兒唼睫雌{{梔}}黃嘴，鳳子輕盈膩粉腰。」事見崔豹《古今注》云：蛺蝶大者為鳳子。〔《西清詩話》同上〕

〔陳〕傳道嘗於彭門壁間見書一聯云：「一鳩鳴午寂，雙燕話春愁。」後以語東坡：」世謂公〔作〕，然否？」坡笑曰：「此唐人得意句，僕安能道此？」

苕溪漁隱曰：「余嘗用此語作《春日》一聯云：「話盡春愁雙紫燕，喚回午夢一黃鸝。」〔同上，同上卷二四〕

陳恭公執中，以衛尉寺丞知梧州，驛遞上疏，乞立儲貳。真宗嘉其敢言。翌日臨朝，袖其疏以示執政，嘆獎久之，召為右正言。然為王冀公所忌。一日，真宗賦《御溝柳》詩宣示宰相兩省，皆和進。恭公因進詩曰：「一度春來一度新，翠光長得照龍津。君王自愛天然色，恨殺昭陽學舞人。」〔《東軒筆錄〔同上卷二五〕

紅梅清艷兩絕，昔獨盛於姑蘇，晏元獻始移植西岡第中，特珍賞之。一日，貴游賂園吏，得一枝分接，由是都下有二本。公嘗與客飲花下，賦詩曰：「若更遲開三二月，北人應作杏花看。」客曰：「公詩固佳，待比{{北}}俗何淺也？」

公笑曰：「顧傖父安得不然？」一坐絕倒。王君玉聞盜花事，以詩遺公云：「館娃宮里{{北}}舊精神，粉瘦瓊寒露蕊新。園吏無端偷折去，鳳城從此有雙身。」

自爾，名園爭培接，遍都城矣。苕溪漁隱曰：「王介甫《紅梅》詩云：「春半花才發，多應不奈寒。北人初未識，渾作杏花看。」與元獻之詩暗合，然介甫句意俱工，勝元獻遠矣。〔《西清詩話》，同上卷二六〕

●卷二十八·詠物門

歐陽文忠公極賞林和靖「疏影橫斜水清淺，暗香浮動月黃昏」之句，而不知和靖別有《詠梅》一聯云：「雪後園林才半樹，水邊籬落忽橫枝。」似勝前句，不知文忠何緣棄此而賞彼？文章大概亦如女色，好惡止系於人。苕溪漁隱曰：王直方又愛和靖「池水倒窺疏影動，屋簷斜入一枝低」，以謂此句於前所稱，真可處伯仲之間。余觀此句略無佳處，直方何為喜之？真所謂一蟹{{解}}不如一蟹{{解}}也。〔山谷《漁隱叢話前集》卷二七〕

為詩當飽參，然後臭味乃同，雖為大宗匠者亦然。月觀橫枝之語，乃何遜之妙處也。自林和靖一參之後，參之者甚多。〔《雪浪齋日記》，同上〕

唐人《牡丹》詩云：「紅開西子妝樓曉，翠揭麻姑水殿春。」若改春作秋，全是蓮花詩。林和靖《梅花》詩云：「疏影橫斜水清淺，暗香浮動月黃昏。」近似野薔薇也。〔《陳輔之詩話》，同上〕

凡詠梅多詠白，而荊公詩獨云：「須捻黃金危欲墮，蒂團紅臘巧能妝。「不惟造語巧麗，可謂能道人不到處矣。又東坡詠梅一句云「竹外一枝斜更好」，語雖平易，然頗得梅之幽獨閒靜之趣。凡詩之詠物，雖平淡巧麗不同，要能以隨意造語為主。公後複有詩云：「遙知不是雪，為有暗香來。」蓋取蘇子卿云「只言花似雪，不悟暗{{有}}香來」之意。公在金陵又有和徐仲顰文{{文顰}}字韻《梅詩》二首，東坡在嶺南有暾字韻《梅詩》三首，皆韻險而語工，非大手筆不能到也。〔《遁齋閒覽》，同上〕

「驛使前時走馬回，北人初識越人梅。清香莫把酴比，只欠溪邊月下杯。

「此梅二丈《京師逢賣梅花絕句》，吾隨{{雖}}後輩，猶及與之周旋。覽其親書〔詩〕，如見其抵掌談笑也。〔《東坡詩話》，同上〕

韓持國雖剛果特立，風節凜然，而情致風流，絕出時輩。許昌崔象之侍郎舊第，今為杜君章所有。廳後小亭僅丈餘，有海棠兩株，持國每花開，輒載酒日飲其下，竟謝而去，歲以為常。至今故吏猶能言之。余嘗於小亭柱間得公二絕句，其一云：「濯錦江頭千萬枝，當年未解惜芳菲。而今得向君家見，不怕春寒雨濕衣。」尚可想見當時氣味。韓忠獻公嘗帥蜀，持國兄弟皆侍行，尚少，故前句云爾。其二云：「長條無風亦自動，柔艷著雨更相宜。」漫其後句。苕溪漁隱曰：鄭谷《海棠》詩云：「麗最宜新著雨，妖嬈全在欲開時。」前輩以謂此兩句說盡海棠好處。今持國「柔艷著雨更相宜」之句，乃用鄭谷語也。至於東坡作此詩則詞格超逸，不複蹈襲前人。其詩有：「嫣然一笑竹籬間，桃李漫山總粗俗。」

「自然富貴出天姿，不待金盤薦華屋。朱唇得酒暈生臉，翠袖卷紗紅映肉。林深霧暗曉光遲，日暖風輕春睡足。雨中有淚亦淒愴，月下無人更清淑。」元豐間，東坡謫黃州，寓定惠院，院之東小山上有海棠一株，特繁茂。每歲盛開時，必為攜客置酒，已五醉其下矣，故作此長篇。平生喜為人寫，蓋人間刊石者自有五六本。云：「軾平生得意詩也。」〔《石林詩話》，同上卷二八〕

《隱居詩話》云：「呂士隆知宣州，好以事笞官妓，妓皆欲選去而〔未得〕

也。會杭州有一妓到宣，其色藝可取，士隆喜之，留之使不去。一日，郡妓複犯小過，士隆又欲笞之，妓泣訴曰：「某不敢辭罪，但恐杭妓不能安也。」士隆愍而舍之。聖俞因作《莫打鴨》一篇曰：「莫打鴨，打鴨驚鴛鴦。鴛鴦新向池北落，不比孤洲老禿。禿尚欲遠飛去，何況鴛鴦羽翼長！」蓋謂此也。〔同上卷三一〕

詠物詩不待分明說盡，只仿佛形容，便見妙處。如魯直《酴》詩云：「露濕何郎試湯餅，日烘荀令炷爐香。」義山《雨》詩云：「槭槭度瓜園，依依傍水軒。」此不待說雨，自然知是雨也。後來魯直無己諸人多用此體。〔《呂氏童蒙訓》，同上卷四七〕

苕溪漁隱曰：裴磷《詠白牡丹》詩云：「長安豪貴惜春殘，爭賞先開紫牡丹。

別有玉杯承露冷，無人起就月中看。」時稱絕唱。以餘觀之，語句凡近，不若胡武平《詠白牡丹》詩云：「壁堂月冷難成寐，翠幄風多不奈寒。」其語意清勝，過裴遠矣。如皮日休《詠白蓮》詩云：「無情有恨何人見，月冷風清欲墮時。」

若移作《詠白牡丹》詩有何不可，深{{彌}}更清{{親}}切耳。曼卿《詠小桃二絕》句云：「生色深紅綬帶長，宮簾寒在井欄香。母家升上瑤池品，先得春風一面妝。」

「本分桃花寒食前，小桃長是上春天。二喬二趙俱傾國，女弟嬌強意自先。」其模寫命意，豈不佳哉！〔同上卷三二〕

《王直方詩話》云：或有稱《詠松》句云「影搖千尺龍蛇動，聲撼半天風雨寒」者。一僧在坐曰：「未若『雲影亂鋪地，濤聲寒在空』。」或以語聖俞，聖俞曰：「言簡而意不遺，當以僧語為優。」〔同上〕

●卷二十九·詠茶門

庫部林郎中說，建州上春採茶時，茶園人無數，擊鼓聲聞數里。然一園中才間壟，茶品已相遠，又況山園之異耶？苕溪漁隱曰：歐陽永叔《嘗新茶》詩云：「年窮臘盡春欲動，蟄雷未起驅龍蛇。夜聞擊鼓滿山谷，千人助叫聲喊呀。萬木寒癡睡不醒，惟有此樹先萌芽。」餘官富沙凡三春，備見北苑造茶，但其地暖，才驚蟄，茶芽長已{{已長}}寸許。初無擊鼓喊山之事。永叔詩與《文昌》所紀，皆非也。北苑茶山凡十四五里，茶味惟均，{{亦}}豈有間壟茶品已相遠之說耶？」

〔《文昌雜錄》、《漁隱叢話》後集卷一一〕

歐公《和劉原父揚州時會堂絕句》云：「積雪猶封蒙頂樹，驚雷未發建溪春。

中洲{{州}}地暖萌芽早，入貢宜先百物新。」注云：「時會堂，造貢茶所也。」

餘以陸羽《茶經》考之，不言揚州出茶。惟毛文錫《茶譜》云，揚州禪智寺，隋之故宮。寺在{{枕}}蜀岡，其茶甘香，味如蒙頂焉。第不知入貢之因起於何時，故不得而志之也。〔《苕溪漁隱》同上〕

東坡《汲江水煎茶》詩云：「活水還須活火烹，自臨釣石取深清。大瓢貯月歸春甕，小杓分江入夜瓶。」此詩奇甚，道盡烹茶之要。且茶非活水則不能發其鮮馥。東坡深知此理矣。餘頃在富沙，嘗汲溪水烹茶，色香味俱成三絕。又況其地產茶為天下第一，宜其水異於他處，用以烹茶，水功倍之。至於浣衣，尤更潔白，則水之輕清益可知矣。近城山間有陸羽井，水亦清甘，實好事者為名之。羽著《〔茶〕經》，言建州茶未得詳，則知羽不曾至富沙也。〔同上，同上〕

建安北苑茶始於太宗〔朝〕，太平興國二年，遣使造之，取象於龍鳳，以別庶飲，由此入貢。至道間，仍添造石乳。其後大小龍茶又起於丁謂而成於蔡君漠。

謂之將漕閩中，實董其事，賦《北苑焙新茶詩》。其序云：〔天下〕產茶者將七十郡〔半〕，每歲入貢，皆以社前、火前為名，悉無其實。惟建州出茶有焙，焙有三十六。三十六中惟北苑發〔早〕而味尤佳。社前十五日即採其芽，日數千工，聚而造之，逼社即入貢。工甚大，造甚精，皆載於所撰《建安茶錄》，仍作詩以大其事云。」「北苑龍茶著，甘鮮的是珍。四方惟數此，萬物更無新。才吐微茫綠，初沾少許春。散尋縈樹遍，急採上山頻。宿葉寒尤在，芳芽冷未伸。茅茨溪口焙，籃籠雨中民。長疾勾萌拆，開齊分兩均。帶煙蒸雀舌，和露疊龍鱗。貢作{{作貢}}勝諸道，先嘗只一人。緘封瞻闕下，郵傳渡江濱。特旨留丹禁，殊恩賜近臣。啜□{{為}}靈藥助，用與上樽親。頭進英華盡，初烹氣味醇。細香勝卻麝，淺色過於筠。顧渚慚投木，宜都愧積薪。年年號供御，天產壯甌閩。」此詩敘貢茶頗為詳盡，亦可見當時之事也。又君謨《茶錄序》云：「臣前因奏事，伏蒙陛下諭臣先任福建轉運使日，所進上品龍茶最為精好。臣退念草木之微，首辱陛下知鑒，若處之得地，則能盡其材。昔陸羽《茶經》，不第建安之品；丁謂《茶圖》，獨論採造之本。至於烹試，曾未有聞。輒條數字{{事}}，簡而易明，勒成二編，名日《茶錄》。」至宣政間，鄭可簡以貢茶進用，久領漕試一計），創添續入，其數浸廣，今猶因之。細色茶五綱，凡四十三品，形制各異，共七千餘餅。其間貢新試新龍團、勝雪、白茶、御苑、玉芽，此五品乃水揀，為第一，餘乃生揀，次之。又有粗色茶七綱，凡五品。大小龍鳳並揀芽，悉入龍腦和膏為團餅茶，共四萬餘餅。東坡《題汶公詩卷》云：「上人問我留連意，待賜頭綱八品{{餅}}茶。」

即今粗色紅綾袋八餅者是也。蓋水揀茶即社前者，生揀茶即火煎{{前}}者，粗色茶即雨前〔者〕，閩中地暖，雨則{{前}}茶已老而味加重矣。山谷《和揚王休點密雲龍詩》云：「小壁{{譬}}雲龍不入香，元豐龍焙承詔作。」今細色茶中卻無此一品也。又有石門乳吉香口三外培，亦隸於北苑，皆採摘茶芽送官焙添造，每歲糜金共二萬餘緡，日役千夫，凡兩月方能迄事。第所造之茶，不許過數，入貢之後，市無貨者，人所罕得。惟壑源諸處私焙茶，其絕品亦可敵官焙，自昔至今，亦皆入貢。其流販四方，悉私焙茶耳。蘇黃皆有詩稱道壑源茶，蓋壑源與北苑為鄰，山阜相接才三{{二}}里餘，其茶甘香，特在諸私焙之上。東坡《和曹輔寄壑源試焙新芽{{茶}}詩》云：「仙山靈雨濕行雲，洗遍香肌粉未勻。明月來投玉川子，春風吹散{{破}}武林春。要知玉雪心腸好，不是膏油首面新。戲作小詩君一笑，從來佳茗似佳人。」山谷《謝送碾賜壑源揀芽》詩云：「雲從龍小蒼璧，元豐至今人未識。ㄖ源包貢第一春，御{{緗}}奩碾香俱{{供}}玉食。睿思殿中{{東}}金井欄，甘露薦枕{{碗}}天開顏。橋山事事□{{嚴庀}}百局，袞司{{補袞}}

諸公省中宿。中人傳賜夜未央，雨露恩光照官燭。右丞似是李元禮，好事風流有涇渭。肯憐天祿校書郎，親敕家庭遣分似。春風飽食{{識}}太官羊，不慣腐儒湯餅腸。搜攪十年燈火讀，令我胸中書傳香。已戒應門牛馬走，客來問字莫載酒。」

〔《苕溪漁隱》，同上〕

建州，陸羽《茶經》尚未知之，但言福建等十二州未詳，往往得之，其味極佳。江右日近{{左近日}}方有蠟面之號，李氏別令取其乳作片，或號曰京挺、的乳及骨子等，每歲不過五六萬斤。迄今歲出三十餘萬斤，凡十品，曰龍茶、鳳茶、京挺、的乳、召{{石}}乳、白乳、頭金、蠟面、頭骨、次骨。龍茶以供乘輿及賜執政、親王、長主，餘皇族、學士、將帥皆得鳳茶；舍人、近臣賜金{{京}}挺、的乳，館閣賜白乳。龍、鳳、石乳茶皆太宗令造。江左有研膏茶供御，即龍茶之品也。丁謂為《北苑茶錄》三卷，備載造茶之妙未{{始末}}，行於世。〔《談苑》〔同上〕

唐茶惟湖州紫筍入貢，每歲以清明日貢到，先薦宗廟，然後分賜近臣。紫筍生顧渚，在湖常二境之間。當採茶時，兩郡守畢至，最為盛集。此《蔡寬夫詩話》之言也。蔡但知其一而不知其二。按陸羽《茶經》云：「浙西以湖州上，常州次。

湖州生長興縣顧渚山中。常州〔生〕義興縣{{生}}君山懸腳嶺北峰下。」唐《義興縣重修茶舍記》云：「義興貢茶，非舊也。前此，故御史大夫李棲筠實典是邦，山僧有獻佳茗者，會客嘗之。野人陸羽以為芬香甘辣，冠於他境，可薦於上。棲筠從之，始進萬兩，此其濫觴也。厥後因之，徵獻浸廣，遂為任土之貢，與常賦之邦侔矣。」故玉川子詩云：「天子須嘗陽羨茶，百草不敢先開花。」正謂是也。

當時顧渚義興皆貢茶，又鄰壤相接。白樂天守姑蘇，聞賈常州崔湖州茶山境會，想羨歡宴，因寄詩云：「遙聞境會茶山夜，珠翠歌鐘俱繞身。盤下中分兩州界，燈前合作一家春。青娥遞舞應爭妙，紫筍齊嘗各鬥新。自嘆花時北窗下，蒲黃酒對{{對酒}}病眠人。」唐袁高為湖州刺史，因修貢顧渚茶山，作詩云：「《禹貢》通遠俗，始圖在安人。後王失其本，職吏不敢陳。亦有好佞者，田茲欲求神{{伸}}。

動生{{至}}千金費，日使萬姓貧。我來顧渚源，得與茶事親。黎輟耕農，採掇實苦辛。一夫且當役，盡室皆同臻。捫葛上欹壁，蓬頭入荒榛。終朝不盈掬，手足皆鱗皴。悲嗟遍空山，草木為不春。陰嶺芽未吐，使曹牒已頻。心爭造化先，走挺麋鹿均。選納五日夜，搗聲昏系晨。眾功何枯櫨？俯視彌傷神。皇帝尚巡狩，東郊路多堙。周回繞天涯，所獻惟艱勤。況減兵革用，兼茲困疲民。未知供御餘，誰合分此珍。顧省忝邦守，有慚複因循。茫茫滄海間，丹憤何由申！」此詩〔古〕

雅得詩人諷諫之體，誠可尚也。〔《苕溪漁隱》，同上〕

玉川子有《謝孟諫議惠茶歌》，範希文亦有《斗茶歌》，此二篇皆佳作也，殆未可以優劣論。然玉川歌云：「至尊之餘合王公，何事便到山人家：」而希文云：「北苑將期獻天子，林下雄豪先鬥美。」若論先後之序，則玉川之言差勝。

雖然，如希文豈不知上下之分者哉！亦各賦一時之事耳。苕溪漁隱曰：《藝苑》以此{{「此」字作「盧範」}}二篇〔茶歌〕皆佳作，未可優劣論，今{{並}}錄全〔篇〕。餘謂玉川之詩優於希文之歌。玉川自出胸臆，造語穩貼，得詩人之句法。

希文排比故實，巧欲形容，宛成有韻之文，是果無優劣耶？玉川《走筆謝孟諫議寄{{惠}}新茶》云：「日高丈五睡正濃，軍將打門驚周公。自{{口}}雲諫議送書信，白絹斜封三道印。開緘宛見諫議面，手閱月團三百片。聞道新年入山裏，蟄蟲驚動春風起。天子須嘗陽羨茶，百草不敢先開花。仁風暗結珠，先春抽出黃金芽。摘鮮焙芳旋封里{{裹}}，至精至好且不奢。至尊之餘合王公，何當{{事}}便到山人家。柴門反關無俗客，紗帽挂{{籠}}頭自煎吃。碧雲引風吹不斷，白花浮光凝碗面。一碗喉吻潤，兩碗破孤悶。三碗搜枯腸，惟有文字五千卷。四碗發輕汗，平生不平事，盡向毛孔散。五碗肌骨清，六碗通仙靈。七碗吃不得也，惟覺兩腋習習清風生。蓬萊山，在何處？玉川子乘此清風欲歸去。山上群仙司下土，地位清高隔風雨。安得知百萬億蒼生命，墮在顛崖受辛苦！便為諫議問蒼生，到頭合得蘇息否？」希文《和章岷從事斗茶歌》云：「年年春自東南來，建溪先暖冰微開。溪邊奇茗冠天下，武夷仙人從古栽。新雷昨夜發何處，家家嬉笑穿雲去。露芽錯落一番營{{榮}}，綴玉含珠散嘉樹。終朝採掇未盈，唯求精粹不敢貪。研膏焙乳有雅制，方中圭兮圓中蟾。北苑將期獻天子，林下雄豪先鬥美。鼎磨雲外首山銅，瓶攜江上中冷水。黃金碾畔綠塵飛，碧玉甌中{{心}}翠濤起。斗茶味兮輕醍醐，鬥茶香兮薄蘭芷！其間品第胡能欺，十目視而十手指。勝若登山{{仙}}不可扳，輸同降將無窮恥。籲嗟天產石上英，論功不愧階前。眾人之濁我可清，千日之醉我可醒。屈原試與招魂魄，劉伶卻得聞雷霆。盧仝敢不歌？陸羽須作《經》。森然萬象中，焉知無茶星。商山丈人休茹芝，首陽先生休採薇。

長安酒價減千萬，成都藥市無光輝。不如仙山一啜好，冷然便欲乘風飛。君莫羨花間女郎只鬥草，贏得珠璣滿鬥歸。」〔同上〕

●卷三十·詠茶門

唐趙《因話錄》載其家兵部君性尤嗜茶，能自煎，謂人曰：「茶須緩火炙，活水煎。」坡有「活水還須緩火煎」，恐亦用此。〔黃常明《溪詩話》卷七〕

五代時鄭遨《茶詩》云：「嫩芽香且靈，吾謂草中英。夜臼和煙搗，寒爐對雪烹。維{{羅}}憂碧粉散，常見綠花生。最是堪珍重，能令睡思清。」範文正詩云：「黃金碾畔綠塵飛，碧玉甌中翠濤起。」茶色以白為貴，二公皆以碧綠言之，何耶？〔《三山老人語錄》、《漁隱叢話》前集卷四六〕

茶之佳品造在社前；其次則火前，謂寒食前也；其下則雨前，謂穀雨前也。

佳品其色白，若碧綠者乃常品也。茶之佳品，芽蘗細微，不可多得；若此{{取}}

數多者，皆常品也。茶之佳品，皆點啜之；其煎啜之者，皆常品也。齊己《茶詩》云：「甘傳天下口，貴占火前名。」又曰：「高人愛惜藏岩裏，白瓿封題寄火前。」

丁謂《茶詩》曰：「開緘試新火，須汲遠山前{{泉}}。」凡此皆言火前，蓋未知社前之品為佳也。鄭谷《茶詩》曰：「入坐半甌輕泛綠，開緘數片淺含香。」鄭雲叟《茶詩》曰：「維{{羅}}憂碧粉散，嘗見綠花生。」沈存中論茶謂「黃金碾畔綠塵飛，碧玉甌中翠濤起，宜改綠為玉，翠為素。」此論可也。而舉「一夜風吹一寸長」之句，以為茶之精美不必以雀舌鳥嘴為貴。今案：茶至於一寸長，則其芽葉大矣，非佳品也。存中此論曲矣。盧仝《茶詩》曰：「開緘宛見諫議面，手閱月團三百片。」薛能《謝劉相公寄茶詩》曰：「兩串春團敵夜光，名題天柱印維陽{{揚}}。」茶之佳品，珍輸{{逾}}金玉，未易多得，而以三百片惠盧仝、以兩串寄薛能者，皆下品可知也。齊己詩：「角開香滿室，爐動綠凝鐺。」丁謂詩曰：「末細烹還好，鐺新味更全。」此皆煎啜之也。煎啜之者，非佳品矣。唐人於茶，雖有陸羽為之說，而評論未精。至本朝，蔡君謨《茶錄》既行，則持論精矣。以《茶錄》而核前賢之詩，皆未知佳味者也。〔《三山老人語錄》，同〕

唐以前茶惟貴蜀中所產。孫楚歌云：茶出巴蜀。張孟陽《登成都樓詩》云：「芳茶冠六合，溢味播力區。」他處未見稱者。唐茶品雖多，亦以蜀茶為重，然惟湖州紫筍入貢。每歲以清明日貢到，先薦宗廟，然後分賜近臣。紫筍生顧渚，在湖常二境之間。當採茶時，兩郡守畢至，最為盛會。杜牧詩所謂：「溪盡停蠻棹，旗張卓翠苔。柳村穿窈窕，桃澗渡喧う。」劉禹錫：「何處人間似仙境，春山攜妓採茶時。」皆以此。建茶絕無貴者，僅得挂一名爾。至〔江〕南李氏時漸見貴，始有團圈之制；而造作之精，經丁晉公始大備。自建茶出，天下所產皆不複可數。今出處壑源沙溪土地相去丈尺之間，品味已不同，謂之外焙；況他處乎？

則知雖草木之微，其顯晦亦自有時。然唐自常袞以前，閩中未有讀書者，自袞教之，而歐陽詹之徒始出，而終唐世亦不甚盛。今閩中舉子常數倍天下，而朝廷將相公卿每居十四五。人物尚爾，況草木微物也。顧渚湧金泉，每造茶時，太守先祭拜，然後水漸出；造貢茶畢，水稍減；至供堂茶畢，已減半；太守茶畢遂涸。

蓋常時無水也。或聞今龍焙泉亦然。苕溪漁隱曰：北苑，官焙也，漕司歲以入貢，茶為上。ㄖ源，私焙也，土人亦入貢，茶為次。二焙相去三四里間。若沙溪，外焙也，與二焙相去絕遠，自隔一溪，茶為下。山谷詩云：「莫遣沙溪來亂真。

「正謂此也。官焙造茶，常在驚蟄後一二日興工採摘，是時茶芽已皆一槍。蓋閩中地暖如此。舊讀歐公詩有「喊山」之說，亦傳聞之訛耳。龍焙泉即御泉也。水之增減亦隨水旱，初無漸出遂涸之異。但泉水{{味}}極甘，正宜造茶耳。〔《蔡寬夫詩話》，同上〕

蜀中數處蜀{{產}}茶，雅州蒙頂最佳。其生最晚，在春夏之交，其地即《書》所謂「蔡蒙旅平」者也。方茶之生，雲霧覆其上，若有神物護持之。〔《東齋紀事》，同上〕

茶，古不著所出，《本草》云出益州。唐以蒙山顧渚蘄門者為上品，尚雜以蘇椒之類。故李泌詩云：「旋沫翻成碧玉池，添蘇散出琉璃眼。」遂以碧色為貴。

止曰煎茶，不知點試之妙，大率皆草茶也。陸羽《茶經》統言福建泉紹{{韶}}等十州所出者其味極佳而只{{已}}。今建安為天下第一。〔《遁齋閒覽》，同上〕

鄭可簡以貢茶進用，累官職至右文殿修撰，福建路轉運使。其侄千里於山谷間得朱草，可簡令其子待問進之，因此得官。好事者作詩云：「父貴因茶白，兒榮為草朱。」而千里以從父奪朱草以予子，嘵嘵不已。待問得官而歸，盛集為慶，親姻畢集，眾皆贊喜。可簡云：「一門僥幸。」其侄遽云：「千里埋冤。」眾皆以〔為〕的對。是時貢茶一方騷動故也。苕溪漁隱曰：余觀東坡《荔支嘆》注云：「大小龍茶始於丁晉公而成於蔡君謨。歐陽永叔聞君謨進小龍團，驚嘆曰：君謨士人也，何至作此事！今年閩中監司乞進鬥茶，許之。」故其詩云：「武夷溪邊粟粒芽，前丁後蔡相籠加。爭新買寵各出意，今年斗品充官茶。」則知始作俑者，大可罪也。〔《高齋詩話》，同上〕

《詩》云：「誰謂茶{{荼}}苦。」《爾雅》云「賈、苦茶」，注：「樹似梔子。今呼早採者為茶{{荼}}，晚採者為茗，一名Η，蜀人名之苦茶{{荼}}。」

故東坡《乞茶栽》詩云：「《周詩》記苦茶{{荼}}，茗飲出近世。初緣厭粱肉，假此雪昏滯。」蓋謂是也。六一居士《嘗新茶》詩云：「泉甘器潔天色好，坐中揀擇客亦佳。」東坡守維揚，於石塔寺試茶詩云：「禪窗麗午景，蜀井出冰雪。

坐客皆可人，鼎器手自潔。」正謂諺云三不點也。〔《苕溪漁隱》，同上〕

葉濤詩極不工，而喜賦詠，嘗有《試茶詩》云：「碾成天上龍兼鳳，煮出人間蟹與蝦。」好事者戲云：「此非試茶，乃碾玉匠人嘗南食也。」〔《西清詩話》〔同上〕

唐相李衛公好飲惠山泉，置驛傳送，不遠數千里。而近世歐陽少師作《龍茶錄序》稱，嘉七年，親享明堂，致齋之夕，始以小團分賜二府，又{{人}}給一餅，不敢碾試，至今藏之，時熙寧元年也。吾聞茶不問團鍔{{銬}}，要之貴新；水不問江井，要之貴活。千里致水，真偽固不可知；縱令識真，已非活水。自嘉七年壬寅，至熙寧元年戊申，首尾七年，更閱三朝而賜茶猶在，此豈複有茶也{{味}}哉！苕溪漁隱曰：「壬午之春，餘赴官閩中漕幕，遂得至北苑觀造貢茶。

其最精即冰{{水}}芽，細如針，用禦泉水研造。社前已嘗貢餘，每片計工直四萬錢。分試，其色如乳，平生未嘗曾啜此好茶，亦未嘗嘗茶如此之早也。」〔唐子西《斗茶記》，同上〕

魯直諸茶詞，餘謂《品令》一詞最佳，能道人所不能言，尤在結尾三四句。

詞云：「鳳舞團團餅。恨分破，教孤令。金渠休{{體}}淨。只輪慢碾，玉塵光瑩。

湯響松風，早減二分酒病。味濃香永。醉鄉路，成佳境。恰如燈下，故人萬里，歸來對影。口不能言，心下快活對{{自}}省。」〔《苕溪漁隱》，同上〕

東坡詩：「春濃睡足午窗明，想見新茶如潑乳。」又云：「新火發茶乳。」

此論皆得茶之正色矣。至《贈謙師點茶》則云：「忽驚午盞兔毫班，打作春甕鵝兒酒。」蓋用老杜詩：「鵝兒黃似酒，對酒愛鵝兒。」若是則色黃，烏得為佳茗矣？今《東坡前集》不載此詩，想自知其非，故刪去之。〔同上，同上後集卷一一〕

臘茶出於建劍，草茶盛於兩浙，兩浙之品，日注為第一。自景已後，洪州雙井白芽漸盛。近歲制作尤精，囊以紅紗，不過一二兩，以常茶十數斤養之，用闢暑濕之氣，其品遠出日注上，遂為草茶第一。苕溪漁隱曰：醉翁又有《雙井茶詩》云：「西江水清江石老，石上生茶如鳳爪。窮臘不寒春氣早，雙井芽生先百草。白毛囊以紅紗碧{{碧紗}}，十斤茶養一斤芽。長安富貴五侯家，一啜猶須三日誇。」蔡君謨好茗飲，又精於藻鑒，答程公闢簡云：「向得雙井四兩，其時人還，未識{{試}}，敘謝不悉。尋烹治之，色香味皆精好，是為茗芽之冠，非日注寶云可並也。」涪翁尤譽雙井，蓋鄉物也。李公擇有詩嘲之，戲作《解嘲》云：「山芽落風回雪，曾與尚書破睡來。勿以姬姜棄憔悴，逢時瓦釜亦鳴雷。」又《答黃冕仲索煎雙井並簡王揚休》詩云：「江夏無雙乃吾宗，同舍頗似王安豐。

能澆茗碗湔祓我，風袂{{神}}欲挹浮丘公。吾宗落筆賞幽事，秋月下照澄江空。

家山鷹爪是小草，敢與好賜雲龍同。不嫌水厄幸米辱，寒泉湯鼎聽松風。」〔同上，同上〕

世言團茶始於丁晉公，前此未有也。慶歷中，蔡君謨為福建漕，更制小團，以充歲貢。元豐初，下建州又制密雲龍以獻，其品高於小團，而其制益精矣。曾文昭所謂「莆陽學士蓬萊仙，制成月團飛上天」，又云「密雲新樣尤可喜，名出元豐聖天子」是也。唐陸羽《茶經》於建茶尚云未詳，而當時獨貴陽羨茶，歲貢特盛。茶山居湖常二州之間，修貢則兩守相會山椒，有境會亭，基尚存。盧仝《謝孟諫議茶詩》云「天子須嘗陽羨茶，百草不敢先開花」是已。然又云：「開緘宛見諫議面，手閱月團三百片。」則團茶已見於此。當時李郢《茶山貢焙歌》云：「之馥{{護}}之香勝梅，研膏架動聲如雷。茶神{{成}}拜表貢天子，萬人爭喊春山摧。」觀研膏之句，則知嘗為團茶無疑。自建茶入貢，陽羨不複研膏，只謂之草茶而已。〔葛常之《韻語陽秋》卷五〕

昨夜夢參寥師攜軸詩見過，覺而記其《飲茶》兩句云：「寒食清明都過了，石泉槐火一時新。」夢中問：「火固新矣，泉何故新？」答曰：「俗以清明淘井。」

當續成詩，以記其事。〔東坡《漁隱叢話》前集卷四六〕

●卷三十一·格致門

《詩眼》：山谷言，文章必謹布置，每見後學，多言{{告}}以《原道》命意曲折。後予以此概考古人法度，如贈韋見素詩云：「紈不餓死，儒冠多誤身。」

此一篇立意〔也〕，故使人靜聽而具陳之〔耳〕。自「甫昔少年日，{{早充觀國賓」，「致君堯舜上}}〔至〕再使風俗淳」，皆儒冠事業也。自「此意競蕭條」

至「蹭蹬無縱鱗」，言誤身如此也。則意舉而文備，故已有是詩矣。然必言其所以〔見〕韋者，於是有厚愧真知之句，所以真知者，謂傳誦其詩也。然宰相職在薦賢，不當徒愛人而已，士故不能無望，故日：「竊效貢□{{公}}喜，難甘原憲貧。」果不能薦賢，則去之可也，故曰：「焉能心怏怏，只是走々。」又將入海而去秦也。然其去也，必有遲遲不忍之意，故曰：「尚憐終南山，回首清渭濱。」則所知不可以不別，故曰：「常擬報一飯，況懷辭大臣。」夫如此，是可以相忘於江湖之外，雖見〔素〕亦不可得而見矣。故曰「白鷗波{{沒}}浩蕩，萬里誰能馴」終焉。此詩前賢錄為壓卷，蓋布置最得正體，如官府甲第，廳堂房室各有定處，不可亂也。韓文公《原道》與《書》之《堯典》如此，其他皆謂之變體可也。〔《漁隱叢話》前集卷一○〕

曲水修禊之會，人各賦詩，成兩篇者，自右軍安石而下才十一人。成一篇者，郗曇王酆{{酆作「豐之」}}而下十五人。詩不成罰觥者凡十六人。今觀所傳詩，數{{類}}皆四言五言，而又兩韻者兩{{多}}，四韻者無幾。四言二韻正{{止}}十六字耳，當時得預者往往皆知名士，豈獻之輩終日不能措辭於十六字哉！竊意古人持重自惜，不欲率爾{{然}}，恐貽久遠譏議，不如不賦之為愈。〔《黃常明》〔《溪詩話》卷一○〕

白獻晉公云：「聞說風情筋力在，只如初破蔡州時。」雖敘其功業與壽康，其語緩而不迫，此可為作詩法也。〔《溪》卷九〕

省題詩自成一家，非他詩比也。首韻拘於見題，則易於牽合；中聯縛於法律，則易於駢對。非若游戲於煙雲月露之形，可以縱橫在我者也。王昌齡錢起孟浩然李商隱輩皆有詩名，至於作省題詩則疏矣。王昌齡《四時調玉燭詩》云：「祥光長赫矣，佳號得溫其。」錢起《巨魚縱大壑詩》云：「方快吞舟意，尤殊在藻嬉。」

孟浩然《騏驥長鳴詩》云：「逐逐懷良馭，蕭蕭顧樂鳴。」李商隱《桃李無言詩》云：「夭桃花正發，李蕊方繁。」此等句〔與〕兒童無異。以此知省題詩自成一家也。〔《丹陽集》、《韻語陽秋》卷三〕

古辭云：「槁砧今何在，山上複有山。何當大刀頭，破鏡飛上天。」槁砧，砍也，謂夫也。山上有山，出也。大刀頭，刀上也。破鏡，言半月當還也。此詩格非當時有釋之者，後人豈能曉哉！古辭又云：「圍棋燒敗襖，著子故依{{衣}}

然。」陸龜蒙皮日休固{{間}}嘗擬之，陸云：「旦日思雙履，明時願早諧。」皮云：「莫言春繭薄，猶有萬重思。」是皆以下句釋上句，與《槁砧》異矣。《樂府解題》以此格為風人詩，取陳詩以觀民風，示不顯言之意。至東坡《無題》詩云：「蓮子擘開須見薏，秋{{楸}}枰著盡更無棋。破彩{{衫}}卻有重縫處，一飯何曾忘卻匙！」是文與釋普{{並}}見於一句中，與風人詩，又小異矣。〔《丹陽集〔同上四〕

老杜歌行與長韻律詩，後人莫及。而蘇黃用韻下字用故事處，亦古所未到。

晉宋間人造語題品，絕妙今古。近世蘇黃帖題跋之類，率用此法，尤為要妙。

〔《呂氏童蒙訓》〕

學退之不至，李翱皇甫。然翱之文，足以窺測作文用力處。近世欲學詩，則莫若先考江西諸派。〔同上〕

老杜歌行，最見次第出入本末。面東坡長句波瀾浩大，變化不測。如作雜劇，打猛諢入卻打猛諢出也。〔呂氏童蒙訓〔《漁隱叢話前集卷四二〕

讀《古詩十九首》及曹子建諸詩，如「明月入高樓{{我牖}}，流光正徘徊」

之類，詩皆思深遠而有餘意，言有盡而意無窮也。學者當以此等詩常自涵養，自然下筆高妙。〔同上卷一〕

大概學詩須以《三百篇〔楚〕辭》及漢魏間人詩為主，方見古人妙處，自無齊梁間綺靡氣味也。〔同上後集卷一〕

少游過嶺後詩嚴重高古，自成一家，與舊作不同，{{學者亦宜詳味。}}文潛詩自然奇逸，非他人可及。如「秋明樹外天」，「客燈青映壁，城角冷吟霜」，「淺山寒帶水，旱日〔白〕吹風」，「川塢半夜雨，臥冷五更秋」之類，迥出時流，雖是天姿，亦學可及。學者若能常玩味此等語，自然有變化處也。〔同上前集卷五○、五一〕

今人作詩，自述則稱我，謂人則稱君，往往相與皆然。杜子美《送孔巢父詩》云：「道甫問信今何如！」《墜馬諸公攜酒相看詩》云：「甫也諸侯老賓客。」

《遇王倚飲》云：「在於甫也何由羨！」則自述乃稱名。《送樊侍御》云：「至尊方旰食，仗爾布嘉惠。」《寄李太白》云：「昔年有狂客，號爾謫仙人。」

《送竇九》云：「非爾更持節，何人符大名！」則謂人乃稱爾。若謂尊之甚則稱名，則前三人皆非通貴之士；若謂卑則甚之{{之甚則}}稱爾，則後三人皆非稚孺之列。蓋其詩格變態如是，恐不系重輕也〔《韻語陽秋》卷二○〕

●卷三十一·效法門

退之：「心訝近{{愁}}來惟貯火，眼知別後自添花。」臨川云：「發為感傷無翠葆，眼從瞻望有玄花。」〔又〕「久欽江總文才妙，自嘆虞翻骨相屯。」王{{又}}云：「久諳郭璞言多驗，老比顏含意更疏。」韓：「我今罪重無歸望，直去長安路八千。」永叔：「今日始知予罪大，夷陵去此更三千。」柳：「十年憔悴到秦京，誰料今為嶺外行。」王：「十年江海別常輕，豈料今隨寡嫂行。」柳：「直以疏慵招物議，休將文字占{{趁}}時名。」王：「直以文章供潤色，未應風月負登臨。」〔柳〕：「十一年前南渡客，四千里外北歸人。」又：「一身去國六千里，萬死投荒十二年。」蘇：「七千里外二毛人，十八灘頭一葉身。」黃：「五更歸夢三千里，一日思親十二時。」皆不約而合，句法使然故也。〔黃常明《溪詩話》卷五〕

老杜《雨詩》云：「紫崖奔處黑，白鳥去邊明。」而「江碧鳥逾白，山青花欲燃」之句似之。《贈王侍御》云：「曉鶯工迸淚，秋月解傷神。」而「感時花濺淚，恨別鳥驚心」之句似之。殆是同一機軸也。〔葛常之《韻語陽秋》卷四〕

劉叉詩酷似玉川子，而傳於世者二十七篇而已。《冰柱雪車》二詩雖作語奇怪，然議論亦皆出於正也。《冰柱》詩云：「不為四時雨，徒於道路成泥渣；不為九江浪，徒能汩沒天之涯。」《雪車》詩謂：「官家不知民餒寒，盡驅牛車盈道載屑玉。載載欲何之，秘藏深當{{宮}}，以御炎酷。」如此等句，亦有補於時，與玉川《月蝕詩》稍相類。〔《丹陽集》，同上卷三〕

張籍云：「愛養無家客，多傳得力方。」坡《贈金山元老》云：「蒜山幸有閒田地，招此無家客任居{{一房客}}。」〔葛常之〔《溪詩話》卷八〕

白云：「趁涼行繞竹，引睡臥看{{觀}}書。」坡：「引睡文書信手翻。」書引睡魔，誠人人所同也。〔同上，同上〕

●卷三十一·詩病門

{{學者須做有用文字，不可盡力虛言。有用文字，所論文字是也。議論文字須以董仲舒劉向為主；《禮記周禮》及《新序說苑》之類，皆當貫穿熟考：則做一日便有一日工夫。近世文字，如曾子固諸序尤須詳味。}}學古人文字，須得〔其〕短處，如杜子美詩頗有近質野處，如《封主簿親事不合詩》之類是也。東坡詩有汗漫處，魯直詩有太新奇太巧處，皆不可不知。東坡詩如「成都畫手開十眉」，「楚山固多猿，青者黠而壽」，皆窮極思致，出新意於法度之表，前賢所未到。然學者專力於此，則亦失古人作詩之意。〔《漁隱叢話》前集卷四八〕

劉禹錫《嘉話》載楊祭酒《贈項斯》詩曰：「度{{幾}}度見詩詩總好，今觀標格勝於詩。平生不解藏人善，到處相逢說項斯。」斯集中絕少佳句，如《晚春花》云：「疏與香風會，細將泉影移。」《別張籍》云：「子城西並宅，御水北同渠。」拙惡有餘，宜祭酒公謂標格勝於詩也。祭酒乃敬之也。其贈斯詩鄙俗如此，與斯亦奚遠哉！〔葛常之《韻語陽秋》卷四〕

●卷三十一·樂府門

周美成為江寧府溧水令。主簿之室有色而慧，美成每款洽於尊席之間。世有{{所}}傳《風流子》詞蓋所寓意焉：「新綠小池塘。風簾動，碎影舞斜陽。羨〔一作見。〕金屋去來，舊時巢燕；土花繚繞，前度高{{莓}}牆。繡閣鳳帷深處{{幾}}許，聽得理絲黃{{簧}}。欲說又休，慮乖芳信；未歌先噎，愁轉清商。暗想新妝了，開朱戶，應自待月西廂。最苦夢魂，今霄{{宵}}不到伊行。問甚時卻與，佳音密耗，癡{{擬}}將秦鏡，偷換韓香。天便教人，霎時廝見何妨！」新綠待月皆簿廳亭軒之名也。〔俞羲仲云。〔《揮塵錄》餘話卷二〕

徐幹臣伸，三衢人。政和初以知音律為太常典樂，出知常州。嘗自制《轉調二郎神》之詞云：「悶來彈鵲，又攪碎，一簾花影。謾試著春衫，還思纖手，薰徹金虯燼冷。動是愁端，如何向，但怪得新來多病。嗟舊日沈腰，如今潘鬢，怎堪臨鏡！重省。別時淚滴，羅襟猶凝。為我厭厭，日高慵起，長托春醒未醒。雁足不來，馬蹄難駐，門掩一亭芳景。空佇立，盡日欄幹倚遍，晝長人靜。」既成，會開封尹李孝壽來牧吳郡。李以嚴治京兆，號李閻羅。道出郡下，干臣大合樂燕勞之。喻群娼令謳此詞，必待其問乃止。娼如戒，歌至三四，李果詢之。干臣蹙云：「某頃有一侍婢，色藝冠絕，前歲以亡室不容逐去。今聞在蘇州一兵官處。

屢遣信欲複來，而今之主公靳之，感慨賦此。詞中所敘，多其書中語。今焉適有天幸，公擁麾於彼，不審能為我之地否？」李云：「此甚不難，可無慮也。」既次無錫，賓贊者請受謁次第，李云：「郡官常{{當}}至楓橋。」橋距城十里而遠，翌日艤舟其所，官吏上下望風股慄。李一閱刺字，忽大怒云：「都監在法不許出城，乃亦至此！使郡中萬一有火盜之虞，豈不殆哉？」斥都監下階，荷校送獄。

又數日，取其供牘判「奏」字。其家震懼求援，宛轉哀鳴致懇。李笑云：「且還徐典樂之妾了，來理會。」兵官者解其指，即日承命。然後舍之。〔同上〕

曾文肅十子，最鐘愛外祖空青公，有壽詞云：「江南客，家有寧馨兒。三世文章稱大手，一門兄弟獨良眉。籍甚眾多推。千里足，來自渥窪池。莫倚善題《鸚鵡賦》，青山須待健時歸。不似傲當時。」其後外祖果以詞翰名世，可謂父子為知己也。〔《揮麈錄》，同上卷一〕

世傳溫公有《西江月》一詞，今複得《錦堂春》云：「紅日遲遲，虛廊轉影，槐陰迤徑{{邐}}西斜。彩筆工夫，難狀晚景煙霞。蝶尚不知春去，漫繞幽砌尋花。

奈猛風過後，縱有殘紅，飛向誰家！始知青鬢無價，嘆飄零宦路，荏苒年華。今日笙歌叢裏，特地咨嗟。席上青衫濕透，算感舊，何止琵琶！怎不教人見老，多少離愁，散在天涯。」〔《東皋雜錄》、《漁隱叢話》後集卷二三〕

送劉貢父守維揚，作長短句云：「平山欄檻倚晴空。山色有無中。」平山堂望江右{{左}}諸山甚近，或以謂永叔短視，故云「山色有無中」。東坡笑之，因賦快哉亭道其事云：「長記平山堂上，欹枕江南煙雨，杳杳沒孤鴻。認取醉翁語，『山色有無中。』」蓋「山色有無中」，非煙雨不能然也。〔《藝苑雌黃》，同上卷二三〕

方回詞有《雁後歸》云：「巧剪合歡羅勝子，釵頭春意翩翩。艷歌淺笑拜嫣然。願郎宜此酒，行樂駐華年。未至文園多病客，幽襟淒斷堪憐。舊游夢挂碧雲邊。人歸落雁後，思發在花前。」山谷守當塗，方回過焉，人日席上作也。腔本《臨江仙》，山谷以方回用薛道衡詩，故易以《雁後歸》云。唐劉食束《傳記》云：隋薛道衡聘陳，為《人日》詩曰：「入春才七日，離家已二年。」南人嗤之。

及云：「人歸落雁後，思發在花前。」乃曰：「名下無虛士。」〔《複齋漫錄》〔同上卷二五〕

《後山詩話》謂：「退之以文為詩，子瞻以詩為詞，如教坊雷大使之舞，雖極天下之工，要非本色。」餘謂後山之言過矣。子瞻佳詞最多，其間傑出者，如：「大江東去，浪淘盡千古風流人物」，赤壁詞；「明月幾時有，把酒問青天」，中秋詞；「落日繡簾卷，庭下水澄。{{連}}空」，快戰亭詞；「乳燕飛華屋，悄無人，桐防轉午」，初夏詞；「明月如霜，好風如水，清景無限」，夜登燕子樓詞；「楚山修竹如云，異材秀出千林表」，詠笛詞；「玉骨那愁瘴霧，冰肌自有仙風」，詠梅詞；「東武南城，新堤固，漣漪初溢」，宴流杯亭詞；「冰肌玉骨，自清涼無汗」，夏夜詞；「有情風萬里卷潮來，無情送潮歸」，別參寥詞；「缺月挂疏桐，漏斷人初靜」，秋夜詞；「霜降水痕收，淺碧鱗鱗露遠洲」，九日詞。

凡此十餘詞，皆絕去筆墨畦徑間，直造古人不到處，真可使人一唱而三嘆。若謂以詩為詞，是大不然。子瞻自言平生不善唱曲，故間有不入腔處，非盡如此。後山乃比之教坊雷大使舞，是何每況愈下？蓋其繆耳！〔同上卷二六〕

●卷三十二·樂府門

翰林學士聶冠卿，嘗於李良定公席上賦《多麗》詞云：「想人生，美景良辰堪惜。問其間，賞心樂事，就中誰{{難}}是並得。況東城，鳳台沁苑，泛晴波，淺照金碧。露洗華桐，煙霏絲柳，綠陰搖曳，蕩春一色。畫堂迥，玉簪瓊，高會盡詞客。清歡久，重燃絳蠟，別就瑤席。有翻{{翩}}若驚鴻體態，暮為行雨標格。逞珠喉{{唇}}，緩歌妖麗，似聽流鶯亂花隔。慢舞縈回，嬌鬟低，腰支纖細困無力。忍分散，彩雲歸後，何處更尋覓？休辭醉，明月好花，莫謾輕擲。」

蔡君謨時知泉州，寄良定公書云：「新傳《多麗》詞，述宴游之娛，使病夫舉首增嘆耳。又近者有客至自京師，言諸公春日多會於元伯園池，因念昔游，輒形篇詠：綠渠春水走潺，畫閣峰巒映雪{{碧}}鮮。酒令已行金盞側，樂聲初認翠裙圓。清游勝事傳都下，《多麗》新詞到海邊。曾是尊前沉醉客，天涯回首重依然。」

苕溪漁隱曰：冠卿詞有「露洗華桐，煙霏絲柳」之句，此正是中{{仲}}春天氣。

下句乃云：「綠陰搖曳，蕩春一色。」其時未有綠陰，真語病也。〔《複齋漫錄》〔《漁隱叢話》後集卷三九〕

吾昔自杭移高密，與楊元素同舟，而陳令舉張子野皆從餘過李公擇於湖，遂與劉孝叔俱至松江。夜半月出，置酒垂虹亭上。子時{{野}}年八十五，以歌詞聞於天下，作《定風波令》，其略云：「見說賢人聚吳分。試問。也應旁有老人星。」

坐客歡甚，有醉倒者。此樂未嘗忘也。今七年耳，子野孝叔令舉皆為異物。而松江橋亭，今歲七月九日，海風駕湖{{潮}}，平地丈餘，蕩盡無餘{{複}}孑遺矣。

追思曩時，真一夢耳。苕溪漁隱曰：「吳興郡圃今有六客亭，即公擇子瞻元素子野令舉孝叔，時公擇守吳興也。東坡又{{有}}支：『餘昔與張子野劉孝叔李公擇陳令舉楊元素會於吳興，時子野作《六客詞》，其卒章〔云〕：盡道賢人聚吳分。

試問。也應旁有老人星。凡十五年，再過吳興，而五人者皆已亡矣。時張仲謀與曹子方劉景文蘇伯固張秉道為坐客，仲謀請作《後六客詞》，云：月滿苕溪照夜堂，五星一老鬥光芒。十五年間真夢裏。何事。長庚對月獨淒涼。綠發蒼顏同一醉。還是。六人吟笑水雲鄉。賓主談鋒誰得似。看取。曹劉今對兩蘇張。』」

〔東坡，同上〕

柳三變字景莊，一名永，字耆卿。喜作小詞，然薄於操行。當時有薦其才者，上曰：「得非填詞柳三變乎？」曰：「然。」上曰：「且去填詞。」由是不得志，日與儇子縱游倡館酒樓間，無複檢率，自稱云，奉聖旨填詞柳三變。烏乎，小有才而無德以將之，亦士君子之所宜戒也。柳之樂章，人多稱之，然大概非羈旅窮愁之辭，則閨門淫之語。若以歐〔陽〕永叔晏叔原蘇子瞻黃魯直張子野秦少游輩較之，萬萬相遼。彼其所以傳名者，直以言多近俗，俗子易悅故也。皇中，老人星現，永應制撰詞，意望厚恩。無何始用漸字終篇，有「太液波翻」之語，其間「宸游鳳輦何處」與仁廟挽詞暗合，遂〔致〕忤旨。士大夫惜之。餘謂柳作此詞，借使不忤〔旨〕，亦無佳處。如「嫩菊黃深，拒霜紅淺」，竹籬茅舍〔間〕

何處無此景物？方之李謫仙夏英公等應制詞，殆不啻天冠地履也！世傳永嘗作《輪台子》早行詞，頗自以為得意。其後張子野見之云：既言「匆匆策馬登途，滿目淡煙衰草」，則已辯色矣。而後又言「楚天闊，望中未曉」何也？抑〔柳〕

何語意顛倒如是？〔《藝苑雌黃》，同上〕

先君嘗云，古詞《絳都春》有「鰲山彩構蓬萊島」之句，當雲彩締。餘前集誤以古詞為柳詞，今正是之。〔《苕溪漁隱》，同上〕

先君頃嘗丐祠，居射村，作《感皇恩》一詞云：「乞得夢中身，歸棲水雲{{雲水}}。始覺精神自家底。峭帆輕棹，時與白鷗游戲。畏途都不管，風波起。

光景如梭，人生浮華{{脆}}。百歲何妨盡沉醉。臥龍多事。謾說三分奇計。算來爭似我，長昏睡。」又嘗江行阻風，作《漁家傲》一詞云：「幾日北風江海立。

千車萬馬鏖聲急。短棹峭寒欺酒力。飛雨息。瓊花細細穿窗隙。我本綠蓑青箬笠。

浮家泛宅煙波逸。渚鷺沙鷗都舊識。行未得。高歌與爾相尋覓。」〔同上，同上〕

《顏氏家訓》云：「別易會難，古人所重。江南餞送，下泣言離。北間風俗，不屑此事。歧路言離，歡笑分首。」李後主蓋用此語耳。故長短句云：「別時容易見時難。」〔《複齋漫錄》，同上〕

舊詞高雅，非近世所及，如《撲胡蝶》一詞，不知誰作。非惟藻麗可喜，其腔調亦自婉美。〔同上〕

馮延巳著樂章百餘闋，其《鶴衝天詞》云：「曉月墜，〔宿〕雲披，銀燭錦屏幃。建章鐘動玉繩低。宮漏出花遲。」又《歸國謠》詞云：「江水碧。江上何人吹玉笛。扁舟遠送瀟湘客。蘆花千里霜月白。傷行色。明朝便是關山隔。」見稱於世。元宗樂府詞云：「小樓吹徹玉笙寒。」延已有「風乍起，吹皺一池春水」

之句，皆為警策。元宗嘗戲延巳：「『吹皺一池春水』，乾卿何事？」延巳曰：「未如陛下『小樓吹徹玉笙寒』。」元宗悅。苕溪漁隱曰：《古今詩話》云，江南成文幼為大理卿，詞曲妙絕，嘗作《謁金門》云：「風乍起，吹皺一池春水。」

中〔主〕聞之，因案獄稽滯，召詰之，且謂曰：『卿職在典刑，一池春水，又何干於卿！』文幼頓首。」又《本事曲》云：南唐李國主嘗責其臣曰：「吹皺一池春水，乾卿何事！」蓋趙公所撰《謁金門》詞有此一句，最為警策。其臣即對曰：「未如陛下小樓吹徹玉笙寒。」若《本事曲》所記但云趙公，初無其名，所傳必誤。惟《南唐書》《古今詩話》二說不同，未詳孰是。〔《南唐書〔同上〕》〕

李{{王}}感比善謳歌，聲韻悠揚，清振林木，系樂部為歌板色。元宗嘗作《浣溪沙》二闋，手寫賜感化曰：「菡萏香消翠葉殘。西風愁起碧波間。還與容光共憔悴，不堪看。細雨夢回雞塞遠，小樓吹徹玉笙寒。簌簌淚珠多少恨，倚闌幹。」「手卷真珠{{珠簾}}上玉鉤。依前春恨鎖重樓。風裏落花誰是主，思悠悠。

青鳥不傳雲外信，丁香空結雨中愁。回首綠波三峽暮，接天流。」後主即位，感比以其詞札上之，後主感動，賞賜感化甚優。苕溪漁隱曰：「元宗即嗣主李，嘗作此二詞，《古今詞話》乃以為後主作，非也。後主名煜。」〔《南唐書》〔同上〕

東坡「大江東去」赤壁詞，語意高妙，真古今絕唱。近時有人和此詞，題於郵亭壁問，不著其名。語雖粗豪，亦氣概可取{{喜}}，今謾筆之。詞曰：「炎精中否，嘆人材委靡，都無英物。戎馬長驅三犯闕，誰作連城堅壁！楚漢吞並，曹劉割據，白骨今如雪。書生鑽破，簡編說甚英傑！天意眷我中興，吾君神武，小曾孫周發。海嶽封疆俱效職，狂虜何勞追滅！翠羽南巡，叩閽無路，徒有衝冠發。

孤忠耿耿，劍鋒冷浸秋月。」〔《苕溪漁隱》同上前集卷五九〕

孫艤字濟師，嘗作《落梅詞》甚佳：「一聲羌管吹嗚咽。玉溪半夜梅翻雪。

江月正茫茫。斷橋流水香。含章春欲暮。落日千山雨。一點著枝酸。吳姬先齒寒。」

〔同上，同上〕

汪彥章舟行汴中，見岸旁畫舫有映簾而觀者，甚{{止}}見其額。有詞云：「小舟簾隙。佳人半露梅妝額。綠雲低映花如刻。恰似秋宵，一半銀蟾白。結兒梢朵香紅扔。鈿蟬隱隱搖金碧。春山秋月{{水}}渾無跡。不露牆頭，些子真消息。」

寄《醉落魄》。〔同上，同上〕

詞句欲全篇皆好，極為難得。如賀方回「淡黃楊柳帶棲鴉」，秦處度「藕葉清香勝花氣」二句，寫景詠物，可謂造微入妙，若其全篇皆不逮此矣。徐幹臣「雁足不來，馬蹄難駐，門掩一庭芳景」，駐字當作去字，語意乃佳。周美成：「水亭小，浮萍破處，簷花簾影顛倒。」按杜少陵詩「燈前細雨簷花落」，美成用此簷花二字，全與出處意不相合，乃知用字之難矣。趙德麟：「重門不鎖相思夢，隨意繞天涯。」徐師川：「柳外重重疊疊山，遮不斷，愁來路。」二詞造語雖不同，其意絕相類。古詞：「水竹舊院落，櫻筍新蔬果。」一本是：「水竹舊{{田}}院落，鶯引新雛過。」不然「櫻筍新蔬果」，則與上句有何干涉？董武子「疇昔尋芳秘殿西，日厭{{壓}}金鋪，宮柳垂垂。」然秘殿豈是尋芳之處？非所當言也。〔同上〕

侯元功蒙，密州人。自少游場屋，年三十有一始得鄉貢，人以其年長邈{{貌}}

寢，不之敬。有輕薄子畫其形於紙鳶上，引線放之。蒙見而大笑，作《臨江仙》詞題其上曰：「未遇行藏誰肯信？如今方表名蹤。無端良匠畫形容。當風輕借力，一舉入高空。才得吹噓身漸穩。只疑遠赴蟾宮。雨餘時候夕陽紅。幾人平地上，看我碧霄中。」蒙一舉即登第。年五十餘遂為執政。〔《夷堅志》，同上〕

曾端伯心造編《樂府雅詞》以秋月詞《念奴嬌》為徐師川作，梅詞《點絳唇》為洪覺範作，皆誤也。秋月詞乃李漢老，梅詞乃孫和仲衝，衝{{和仲}}即正言諤之子也。又世傳《江城子青玉案》二詞皆東坡所作，然《西清詩話》謂《江城子》乃葉少蘊作，《桐江詩話》謂《青玉案》乃姚進道作。四詞皆佳，今並錄之。

《念奴嬌》詞云：「素光練浮{{淨}}，映秋山，隱隱修眉橫綠。鵲樓高天似水，碧瓦寒生銀粟。千丈斜暉，奔雲湧露{{霧}}，飛過盧{{廣}}同屋。更無塵氣，滿庭風碎梧竹。誰念鶴發仙翁，當年曾共賞，紫岩飛瀑。對飲{{影}}三人聊痛飲，一洗離愁千斛。斗轉參橫，翩然歸去，萬里騎黃鵠。滿天霜曉，叫雲吹斷橫玉。」

《點絳唇》詞云：「流水冷冷，斷橋斜路梅枝亞。雪〔花〕初下。全似江南畫。

白璧青錢，難買春無價。歸來也。風吹芷{{平}}野，一點香隨馬。」《江城子》云：「銀濤無際卷蓬瀛。落霞明。暮雲平。曾見青鸞紫鳳下層城。二十五弦彈不盡，空感概{{慨}}，有餘情。蒼梧煙水斷歸程。卷霓旌。為誰迎。空有千行，流淚寄幽貞。舞罷魚龍雲海晚，千古恨，入江聲。「《青玉案》詞云：「三年枕上吳中路。遣黃耳，隨君去。若到松江呼小渡。莫驚鷗鷺。四橋盡是，老子經行處。

《輞川圖》上看春暮。長記高人右丞句。作個歸期天已許。春衫猶是，小蠻針線，曾濕西湖雨。」漢老《念奴嬌》詞中有「滿天霜曉，叫雲吹斷橫玉」之句，乃用崔魯《華清宮》詩：「銀河漾漾月輝輝，樓礙天邊織女機。橫玉叫雲清似水，滿空霜逐一聲飛。」或雲叫云乃笛名，非也。又端伯所編《樂府雅詞》中有《漢宮春》梅詞云是李漢老作，非也。乃晁衝之叔用作，政和間作此詞獻蔡攸，是時朝廷方典{{興}}大晟暗，蔡攸攜此詞呈其父云：「今日於樂府中得一人。」京覽其詞喜之，即除大晟府丞。今載其詞曰：「瀟灑江梅，白{{向}}竹梢稀處，橫兩三枝。東君也不愛惜，雪壓風欺。無情燕子，怕春寒，輕失佳期。惟是有南來歸雁，年年長見開時。清淺小溪如練，問玉堂何似，茅舍疏籬。傷心故人去後，冷落新詩。微雲淡月，對孤芳，分付他誰。空自倚，清香未減，風流不在人知。」此詞中用玉堂事，乃唐人詩云：「白玉堂前一樹梅，今朝忽見數枝開。兒家門戶重重閉，春色因何得入來。」或云玉堂乃翰苑之玉堂，非也。〔《苕溪漁隱》，同上〕

元豐間，都人李嬰調蘄水縣令，作《滿江紅》一曲往黃州上東坡，東坡甚喜之。其詞云：「荊楚風煙，寂寞近，中秋時候。露下冷，蘭英將謝，葦花初秀。

歸燕殷勤辭巷陌，鳴蛩淒楚來窗牖。又誰念，江邊有神仙，飄零久。橫琴膝，攜筇手。曠望眼，閒吟口。任紛紛萬事，到頭何有。君不見凌煙冠劍客，何人氣貌長依舊。《歸去來》一曲為君吟，為君壽。」〔《苕溪漁隱〔同上〕

《古樂府》詩云：「今世衣能衣戴子，觸熱到{{向}}人家。」衣能衣戴，《集韻》解之云：不曉事。餘素畏熱，乃知人觸熱來人家，其謂不曉事宜矣。嘗愛王逐客作夏詞《送將歸》，不用浮瓜沉李等事，而天然有塵外涼思。其詞云：「百尺清泉聲陸續。映蕭灑，碧梧翠竹。面千步回廊，重重簾幕，小枕欹寒玉。

試展絞{{鮫}}綃看畫軸。見一片，瀟湘凝綠。待玉漏穿花，銀河穿{{垂}}地，月上欄幹曲。」此語非觸熱者之所知也。苕溪漁隱曰：余嘗愛車太白《夏日山中》詩：「脫巾挂石壁，露頂灑松風。」其清涼可想也。〔《漫叟詩話》，同上〕

賈耘老舊有水閣在苕溪之上，景物清曠。東坡作守時屢過之，題詩畫竹於壁間。沈會宗又為賦小詞云：「景物因人成勝概。滿目更無塵可礙。等閒簾幕小欄幹，衣未解。心先快。明月清風如有待。誰信門前車馬隘。別是人間閒世界。坐中無物不清涼，山一帶。水一派。流水白雲長自在。」其後水閣屢易主，今已摧毀久矣。遺址正與餘水閣相近，同在一岸，景物悉如會宗之詞。故餘嘗有鄙句云：「三間小閣賈耘老，一首佳詞沈會宗。無限當時好風月，如今總屬續{{績}}溪翁。

蓋謂此也。〔《苕溪漁隱》，同上〕

晏叔原工小詞，如「舞低楊柳樓心月，歌盡桃花扇底風」，不愧六朝宮掖到{{體}}。荊公小詞云：「揉藍一水縈花草。寂寞小橋千嶂抱。人不到。柴門自有清風掃。」略無塵土思。山谷小詞云：「春末透。花枝瘦。正是愁時候。」極為學者所稱賞。味秦湛處度嘗有小詞云，春透水波明，寒峭花枝瘦」，蓋法山谷也。

〔《雪浪齋日記》，同上〕

孫洙字巨源，元豐間為翰苑，名重一時。李端願太尉世戚里，折節交紳間，而孫往來尤數。會一日鎖院，宣召者至其家，則已出；數十輩蹤跡之，得於李氏。

時李新納妾，能琵琶。孫飲不肯去。而迫於宣命，李不敢留，遂入院，幾二鼓矣。

草三制罷，複作長短句寄恨恨之意。遲明遣示李。其詞曰：「樓頭尚有三通鼓。

何須抵死催人去。上馬苦匆匆。琵琶曲未終。回頭凝望處。那更簾纖雨！漫道玉為堂。玉堂今夜長。」〔《夷堅志》，同上〕

武才人出慶壽宮，色最後庭。裕陵得之。會教坊獻新聲，為作詞號《瑤台第一層》。〔《後山詩話》，同上〕

柳三變游東都南北二巷，作新樂府，骶骨皮從俗，天下詠〔之〕，遂傳禁中。仁宗頗好其詞，每對酒，必使侍伎歌之再三。三變聞之，作宮詞號《醉蓬萊》，因內官達後宮，且求其助。〔後〕仁宗聞而覺之，自是不複歌其{{此}}詞矣。會改京官，乃以無行黜之。後改名永，仕至屯田員外郎。苕溪漁隱曰：先君嘗云柳詞「鰲山彩構蓬萊島」，當云「彩締」。坡詞「低綺戶」當云「窺綺戶」。二字既改，其詞益佳。〔《後仙詩話》，同上〕

荊公問山谷云：「作小詞曾看李後主詞否？」云：「曾看。」荊公云：「何處最好？」山谷以「一江春水向東流」為對。荊公云：「未若『細雨夢回雞塞遠，小樓吹徹王笙寒』。又『細雨濕流光』最妙。」〔《雪浪齋日記》，同上〕

南唐李後主歸朝後，每懷江國，且念嬪妾散落，鬱鬱不自聊。嘗作長短句云：「簾外雨潺潺。春意闌珊。〔羅〕衾不暖五更寒。夢裏不知身是客，一餉貪歡。

獨自莫憑欄。無限關山。別時容易見時難。流水落花何處也，天上人間。」含思淒惋，未幾下世。〔《西清詩話》，同上〕

李後主詞云：「三十餘年家國，數千里地山河。……幾曾慣〔見〕干戈？一旦歸為臣虜。沈腰潘鬢消磨。最是蒼黃辭廟日，教坊猶奏別離歌。揮淚對宮娥。」

後主既為樊若水所賣，舉國與人，故當慟哭於九廟之外，謝其民而後行。顧乃揮淚宮娥，聽教坊離曲哉！〔《東坡詩話》，同上〕

南唐後主圍城中作長短句，未就而城破。「櫻桃落盡春歸去，蝶翻金粉雙飛。

子規啼月小樓西。曲闌金箔，惆悵卷金泥。門巷寂寥人去後，望殘煙草低迷。」

余嘗見殘稿，點染晦昧，心方危窘，不在書耳。藝祖云：「李煜若以作詩工夫治國事，豈為吾虜也了」苕溪漁隱曰：余觀《太祖實錄》及《三朝正史》云：開寶七年十月詔曹彬潘美等率師伐江南。八年十一月拔升州。今後主詞乃詠春景，決非十一月城破時作。《西清詩話》云後主作長短句未就而城破，其言非也。然王師圍金陵凡一年，後主於圍城中春間作此詞，則不可知。是時其心豈不危窘？於此言之乃可也。〔《西清詩話》，同上〕

前人評杜詩云「紅豆啄殘鸚鵡粒，碧梧棲老鳳凰枝」，若云「鸚鵡啄殘紅豆粒，鳳凰棲〔老〕碧梧枝」便不是好句。餘謂詞曲亦然。李有曲：「手卷真珠上玉鉤」，或改為「珠簾」。舒信道有曲云：「十年馬上春如夢。」或改云「如春夢」。非所謂遇知音。〔《漫叟詩話》，同上〕

吳越後王來朝，太祖為置宴，出內妓彈琵琶。王獻詞曰：「金鳳欲飛遭掣搦。

情脈脈。看□{{即}}玉樓雲雨隔。」〔太〕祖起拊其背曰：「誓不殺錢王。」

〔《後山詩話》，同上〕

●卷三十三·樂府門

政和元年，尚書蔡嶷為知〔貢〕舉，尤嚴挾書。是時有街市詞曰《侍香金童》方盛行，舉人因以其詞只{{加}}改十五字作《懷挾詞》云：「喜葉葉地，手把懷兒摸。甚恰限{{恨}}，出題廝撞著。內臣過得不住腳。忙裏只是看班駁。〔駭〕

這一身冷汗，都如雲霧薄。比似年時頭勢惡。待檢又還猛相度。只恐根底，有人ㄎ{{尋}}著。」〔《上庠錄》、《漁隱叢話》後集卷三九〕

蘇子贍守錢塘，有官妓秀蘭，天性黠慧，善於應對。湖中有宴會，群妓畢至，惟秀蘭不來。遣人督之，須臾方至。子瞻問其故，具以：「發結沐浴，不覺困睡，忽有人叩門聲急，起而問之，乃樂營將催督也。非敢怠忽，謹以實告。」子瞻亦恕之。坐中停車屬意於蘭，見其晚來，恚恨末已。責之曰：「必有他事，以此晚至。」秀蘭力辯，不能止悴之怒。是時榴花盛開，秀蘭以一枝藉手告悴，其怒愈甚。秀蘭收淚無言。子瞻作《賀新涼》以解之，其怒始息。其詞曰：「乳燕飛華屋。悄無人，桐陰轉午，晚涼新浴。手弄生綃白團扇，扇手一時似玉。漸困倚，孤眠清熟。門外誰來推繡戶，枉教人夢斷瑤台曲。又卻是，風敲竹。石榴半吐紅巾蹙。待浮花浪蕊都盡，伴君幽獨。濃艷一枝細看取，芳心千{{里}}重似束。又恐被西風驚綠。若待得君來向此，花前對酒不忍觸。共粉淚，雨{{兩}}簌簌。」

子瞻之作皆紀目前事，蓋取其沐浴新涼，曲名《賀新涼》也。後人不知之，誤為《賀新郎》，蓋不得子瞻之意也。子瞻真所謂風流太守也，豈可與俗吏同日語哉！

苕溪漁隱曰：野哉，楊之言，真可入《笑林》。東坡此詞冠絕古今，托意高遠，寧為一娼而發耶？「簾外誰來推繡戶，枉教人，夢斷瑤台曲。又卻是，風敲竹。」

用古詩「卷簾風動竹，疑是故人來」之意，今乃云：「忽有人叩門聲急，起而問之，乃樂營將催督。」此可笑者一也。「石榴半吐紅巾蹙，待浮花浪蕊都盡，伴君幽獨。濃艷一枝細看取，芳心千{{里}}重似束。」蓋初夏之時，千花事退，惟榴花獨芳，因以寫幽閨之情。今乃云：「是時榴花盛開，秀蘭以一枝藉手告ヘ，其怒愈甚。」此可笑者二也。此詞空{{腔}}調寄《賀新郎》，乃古曲名也。今乃云：「取其沐浴新涼，曲名《賀新涼》，後人不知之，誤為《賀新郎》。」此可笑者三也。《詞話》中可笑者甚眾，姑舉其尤者。第東坡此詞，深為不幸，橫遭點污，吾不可無言一雪其恥。宋子京云：「江左有文拙而好刻石者，謂之言令嗤符。」今楊之言俚甚，而鋟板行世，殆類是也。〔《古今詩話》同上〕

張仲宗有《漁家傲》一詞云：「釣笠披雲青嶂繞。綠蓑雨細春江渺。白鳥飛來風滿棹。收綸了。漁童拍手樵青笑。明月太虛同一照。浮家泛宅忘昏曉。醉眼冷看城市鬧。煙波老。誰能認得閒煩惱。」餘往歲在錢唐，與仲宗從游甚久。仲宗手寫此詞相示，云舊所作也。其詞第二句元是「橛頭細雨{{雨細}}春江渺。」

餘謂仲宗曰：「橛頭雖是船名，今以雨襯之，語晦而病。因為改作『綠蓑細雨{{雨細}}』。」仲宗笑以為然。〔《苕溪漁隱》同上〕

鄒志完徒昭，陳螢中貶廉，間以長短句相諧樂。「有個胡兒模樣別。滿頷髭須，生得渾如漆。見說近來頭也白。髭須那得長長黑。〔逸〕忘句。〕鑷子摘來，須有千堆雪。莫向細君容易說。恐他嫌你將伊摘。「此瑩中語，謂志完之長髭也。

「有個頭陀修苦行，頭上頭髮毿毿。身披一副黲裙衫。緊纏雙腳，苦苦要游南。

聞說度牒朝夕到，並除頷下髭髯。缽中無粥住無庵。摩登伽處，只恐卻重參。」

此志完語，謂瑩中之多欲也。廣陵馬推官往來二公間，亦嘗以詩詞贈之：「有才何事老青衫，十載低徊北斗柄{{南}}。肯伴雪髯千日醉，此心真與古人參。」

「不見故人今幾年，年來風物尚依然。遙知閒望登臨處，極目登臨{{江山}}萬里天。」志完語也。「一尊薄酒。滿酌勸君君舉手。不是親朋。誰肯相從寂寞濱。

人生似夢。夢裏惺惺何處〔用〕？盞到休辭。醉後全勝未醉時。「瑩中語也。初，志完自元符間貶新州。徽宗即位，以中書舍人召。未幾謫零陵別駕，龍水安置，未幾徙昭焉。〔同上，同上〕

東坡云：「龍丘子自洛之蜀，載二女侍，戎裝駿馬，至溪山佳處，輒駐終{{留數}}日，見者以為異人。後十年，築室黃岡之北，號靜庵居士，作《臨江仙》贈之云：細馬遠馱雙侍女，青巾玉帶紅靴。溪山好處便為家。誰知巴峽路，卻見洛城花。回旋落英飛玉蕊，人間春日初斜。十年不見紫雲車。龍丘新洞府，鉛鼎養丹砂。「龍丘子即陳季常也。秦太虛寄之以詩，亦云：「侍童雙擢玉，鬟發光可照。駿馬錦障泥，相隨窮海嶠。暮年更折節，學佛得心要。鬻馬放阿樊，幅巾對沉燎。」《西清詩話》云：「季常自以為飽禪學，而妻柳頗悍忌。季常畏之。

故東坡因詩戲之，有『忽聞河東獅子吼，拄杖落手心茫然』之句。」觀此，則知季常載二侍女以遠游，及暮年甘於枯寂，蓋有所制而然，亦可憫笑也。〔同上，同上〕

《古今詞話》以古人好詞世所共知者，易甲為乙稱其所作，仍隨其詞牽合為說，殊無根蒂，皆不足信也。如秦少游《千秋歲》「水邊沙外，城郭春寒退」，末云「春去也，飛紅萬點愁如海」者，山谷嘗嘆其句意之善，欲和之而以海字難押。陳元己言此詞用李後主「問君都{{那}}有幾多愁，恰似一江春水向東流」，但以江為海耳。洪覺範嘗和此詞《題崔徽真子》云：「多少事，都隨恨遠連雲海。」

晁無咎亦和此詞吊少游云：「重感概，驚濤自卷珠沉海。」觀諸公所云，則此詞少游作明甚，乃以為任世德作。又《八六子》「倚危亭，恨如芳草，萋萋盡還生」者，《浣溪沙》「腳上鞋兒四寸羅」者，二詞皆見《淮海集》。乃以《八六子》為賀方回作，以《浣溪沙》為涪翁作。晁無咎《鹽角兒》「開時似雪，謝時似雪，花中奇絕」者為晁次膺作，汪彥章《點絳唇》「新月娟娟，夜寒江靜山銜斗」者為蘇叔黨作，皆非也。〔同上，同上〕

唐初歌詞，多是五言或七言詩，初無長短句。自中葉以後至五代，漸變成長短句，及本朝則盡為此體，今所存者止《瑞鷓鴣小秦王》二闋是七言八句詩並七言絕句詩而已。《瑞鷓鴣》猶依字易歌，若《小秦王》必須雜以虛聲乃可歌耳。

其詞云：「碧山影裏小紅旗。儂是江南踏浪兒。拍手欲嘲山簡醉，齊聲爭唱浪婆詞。西興渡口帆初落，漁浦山頭日未欹。依送潮回歌底曲，樽前還唱使君詩。」

此《瑞鷓鴣》也。「濟南春好雪初晴，行到龍山馬足輕。使君莫忘溪女，時作《陽關》腸斷聲。」此《小秦王》也。皆東坡所作。〔同上，同上〕

東坡別參〔寥〕長短句云：「有情風萬里卷潮來，無情送潮歸。問錢塘江上、西興浦口，幾度斜暉！不用思量今古，俯仰昔人非。誰似東坡老，白首忘機。記取西湖西畔，正暮山好處，空翠煙霏。算詩人相得，如我與君稀。約他年東還海道，願謝公雅志莫相違。西州路，不應回首，為我沾衣。」《晉書》：「謝安雖受朝寄，然東山之志始末不渝，每形於言{{顏}}色。及鎮新城，盡室而行。造泛海之裝，欲須經略粗定，自海道還東。雅志未就，遂遇疾篤。」還都尋薨。羊曇「為安所愛重。安薨後，輟樂彌年，行不由西州路。嘗因大醉，不覺至州門。左右曰{{白}}曰：「此西州門。」曇悲感，以馬策扣扉，誦曹子建詩曰：『生存華屋處，零落歸山丘。』因慟哭而去。」東坡用此故事。若世俗之論，必以為{{成}}

讖矣。然其詞石刻後東坡自題云：「元六年三月六日。」餘以《東坡先生年譜》之考{{考之}}，元四年知杭州，六年召為翰林學士承旨，則長短句蓋此時作也。

自後複守穎，徙揚，入長禮曹，出帥定武，至紹聖元年，方南遷嶺表。建中靖國元年北歸至常，乃薨。凡十一載，則世俗成讖之論，安可信耶？〔同上，同上〕

錢思公謫漢東日，撰《玉樓春》詞曰：「城上風光鶯語亂。城下煙波春拍岸。

綠楊芳草幾時休，淚眼愁腸先已斷。情懷漸變成衰晚。鸞鏡朱顏驚暗換。往年多病厭芳樽，今日芳樽惟恐淺。」每酒闌歌之則泣下。後閣有白髮姬，乃鄧王歌鬟驚鴻也。遽言，先王將薨，預戒挽鐸中歌《木蘭花》引紼為送，今相公亦將亡乎？

果薨於隨州。鄧王舊曲亦嘗有「帝鄉煙雨鎖春愁，故國山川空淚眼」之句。〔《侍兒小名錄》，同上〕

曹元寵本善作詞，特以《紅窗迥》戲詞盛行於世，遂掩其名。如《望月婆羅門》一詞，亦豈不佳？詞云：「漲雲暮卷，漏聲不到小簾櫳。銀河淡掃澄空。皓月當軒高挂，秋入廣寒宮。正金波不動，桂影朦朧。佳人未逢。嘆此夕，與誰同？

望遠傷懷對景，霜滿愁紅。南樓何處，想人在長笛一聲中。凝淚眼，立盡西風。」

此詞語病在「霜滿愁紅」之句，時太早耳。曾端伯編《雅詞》，乃以此詞為楊如晦作非也。〔《苕溪漁隱》，同上〕

凡作詩詞要當如常山之蛇，救首救尾，不可偏也。如晁無咎作中秋《洞仙歌》詞，其首云：「青煙幕{{冪}}處，碧海飛金鏡。永夜閒階臥桂影。」固已佳矣。

其後云：「待都將許多明付與金樽，投曉共流霞傾盡。更攜取胡床上南摟，看玉做人間，素秋千頃。」若此，可謂善救首尾者也。至朱希真作中秋《念奴嬌》詞，則不知出此。其首云：「插天翠柳，被何人推上一輪明月。照我滕{{藤}}床涼似水，飛入瑤池{{台}}銀闕。」亦已佳矣。其後云：「洗盡凡心，滿身清露，冷浸蕭蕭〔發〕。明朝塵世，記取休與{{向}}人說。」此兩句全無意味，收拾得不佳，遂棄{{並}}全篇{{其}}氣索然矣。〔同上，同上〕

中秋詞，自東坡《水調歌頭》一出，餘詞盡廢。然其後亦豈無佳詞？如晁次膺《綠頭鴨》一詞殊清婉，但樽俎間歌喉以其篇長憚唱，故湮沒無聞焉。其詞云，「曉{{晚}}雲收，淡天一片琉璃。爛銀盤，來從海底，皓色千里澄輝。瑩無塵，素娥淡渲；淨可數，丹桂參差。玉露初零，金風未凜，一年無似此佳時。向{{回}}

坐久，疏星時度，烏鵲正南飛。瑤台冷，欄幹憑暖，欲下遲遲。念佳人，音塵隔後，對此應解相思。最關情，漏聲正永；暗斷腸，花影潛移。料得來宵，清光未減，陰晴天氣又爭知？共凝戀，如今別後，還是隔年期。人縱健，清樽素月，長願相隨。」〔同上，同上〕

東坡在黃州，中秋夜對月獨酌，作《西江月》詞曰：「世事一場大夢，人生幾度秋{{新}}涼。夜來風葉已鳴廊。看取眉頭鬢上。酒賤常愁客少，月明多被雲妨。中秋誰與共孤光？把盞湊然{{涼}}北望。「坡以讒言謫居黃州，鬱鬱不得志，凡賦詩綴詞，必寫其所懷。然一日不負朝廷，其懷君之心，末句可見矣。苕溪漁隱曰：《聚蘭集》載此詞，注云寄子由。故後句云「中秋誰與共孤光？把酒淒然{{涼}}北望。」則兄弟之情見於句意之間矣。疑是ヘ{{在}}「錢唐時作，子曲時為睢陽幕客。若《詞話》所云則非也。〔《古今詩話》，同上〕

●卷三十四·傷悼門

長慶四年，退之為吏部侍郎，薨於靜{{靖}}安里第。李翱《行狀》載屬纊之語云：「伯兄德行高，晚{{曉}}〔方藥，食必視《本草》〕年止四十二。某位為侍郎，年出伯兄十五歲，且獲終於牖下，幸不失大節以下見先人，可謂榮矣。」

翱《祭文》曰：「人心樂生，皆惡其凶。兄之在病，則齊其終。順化以盡，靡憾於中。」張籍祭詩亦曰：「公有曠遠{{達}}識，生死為一綱。及當臨終辰，意色亦不荒。贈我珍重言，傲然委衾裳。」蓋其聰明之所照了，德力之所成就，故於生死之際，超然如此。《宣室志》載威粹骨國世與韓氏為仇，神人以帝命召公計事。愈曰：「臣願從大王討之。」未幾而愈卒。公《神道墓志行狀》俱不載，而止見於小說者如此。豈東坡所謂「其生也有自來，其死也有所為」乎？李肇《國史補》謂愈登華山絕頂，度不可返，至於發狂慟哭。今觀易簀之際，神色不亂如此，不應於此而至於發狂慟哭也。〔葛常之《韻語陽秋》卷五〕

太白：「辭粟臥首陽，屢空飢顏回。當代不飲酒{{樂飲}}，虛名安在{{用}}

哉？」「君不見梁王池上月，曾照梁王尊酒中。梁王已去明月在，黃鸝怨解{{愁醉}}啼春風。分明感激眼前事，莫惜醉臥桃園東。」又：「平原君安在，科鬥生古池。坐客三千人，而今知有誰。」「君不見孔北海，英風豪氣今何{{安}}在？

君不見裴尚書，土墳三尺蒿藜居。」此類者尚多。愚謂雖千萬篇只是此意。非如少陵傷風憂國，感時觸景，忠誠激切，蓄寓深遠，各有所當也。〔《黃常明詩話》〔《溪詩話》卷三〕

曾文肅，熙寧初為海州懷仁令。有監酒使臣張者，小女甫六七歲，甚為惠黠。

文肅之室魏夫人憐之，教以誦詩書，頗通解。其後南北睽隔。紹聖初，文肅柄事樞時，張氏女已入禁中，雖無名位，以善筆札，掌命令之出入。忽與夫人相聞。

夫人以夫貴，疏封瀛國，稱壽禁庭，始相見敘舊。自後歲時遣問。夫人沒，張作詩以哭云：「香散簾幃寂，塵生翰墨閒。空傳三壺譽，無複內朝班。」從此絕跡矣。後四十年，靖康之變，張從昭慈聖獻南渡至錢塘，朱忠靖《筆錄》所記昭慈遣其傳導反正之議張夫人者，即其人也。年八十餘終。〔《揮塵錄》三錄卷二〕

東漢李固忠直鯁亮，志在許國，不為身謀。爭立清河，遂忤梁冀，以致身首異處。當時有提鐵上章乞收固尸如汝南郭亮者；有星行至洛守衛戶喪如陳留楊羌者：亦可見固以忠獲罪矣。唐李華嘗觀《黨錮傳》，撫卷而悲之，且作詩曰：「古墳襄城野，斜徑橫秋陂。況不禁樵採，茅莎無孑遺。」烏乎，生不能保其身，死又不能保其藏骨之地，天之不相善人，何至是耶？梅聖俞詩云：「漢家誅黨人，誰與李杜死？死者有範滂，其母為之喜。喜死名愈彰，生榮同犬豕。」故史臣以胡廣趙戒為糞土，而馬融真犬豕哉！〔《韻語陽秋》卷八〕

宋彭城王義康忌檀道濟之功，會文帝疾動，乃矯詔送廷尉誅之，故時人歌云：「可憐《白浮鳩》，枉殺擅江州。」當時人痛之蓋如此，奈何王綱下移，主威莫立！洎魏軍至瓜步，帝方登石頭以思之，又何補哉！劉夢得嘗過其墓而悲之曰：「萬里長城壞，荒雲野草秋。秣陵多士女，猶唱《白浮鳩》。」蓋傷痛之深，雖歷三百年而猶不泯也。〔《韻語陽秋》，同上〕

苕溪云：李杜畫象，古今詩人題詠多矣。若子美，其詩高妙，固不待言，要當知其平生用心處，則半山老人之詩得之矣。詩云：「吾觀少陵詩，謂與元氣侔。

力能排天斡九地，壯顏毅色不可求。浩蕩八極中，生物豈不稠？丑奸{{妍}}巨細千萬殊，竟莫見以何雕鎪！惜哉命之窮，顛倒不見收。青衫老見{{更}}斥，餓走半九州。瘦妻殭前子僕後，攘攘盜賊森戈矛。吟哦當此時，不廢朝廷憂。嘗願天下{{子}}聖，大臣各伊周。寧令吾廬獨破受凍死，不忍四海赤子寒颼颼。傷屯悼屈止一身，嗟時之人我所羞。所以見公象，再拜涕泗流。推公之心古亦少，願起公死從之游。」〔《溪》、《漁隱叢話》前集卷一一〕

淵明非畏枯槁，其所以感嘆時化推遷者，蓋傷時之急於聲利也。〔杜老〕非畏亂離，其所以愁憤於干戈盜賊者，蓋以王室元元為懷也。俗士何以識之？〔《溪詩話卷七〕

《七哀詩》起曹子建，其次則王仲宣張孟陽也。釋詩者謂病而哀、義而哀、感而衰、悲而哀、耳目聞見而哀、口嘆而哀、鼻酸而哀，謂一事而七者具也。子建之《七哀》，哀在於獨棲之思婦；體宣之《七哀》，哀在於棄子之婦人；張孟陽之《七哀》，袁在於已毀之園寢。唐雍陶亦有《七哀詩》，所謂：「君若無定云，妾作不動山。雲行出山易，山逐雲去難。」是皆以一哀而七者具也。老杜之《八哀》則所哀者八人也。王思禮李光弼之武功，蘇源明李邕之文翰，汝陽鄭虔之多能，張九齡嚴武之政事：皆不複見矣。蓋當時盜賊未息，嘆舊懷賢而作者也。

司馬溫公亦有《五哀詩》，謂楚屈原，趙李牧，漢晁錯馬援，齊斛律光，皆負才竭忠，卒困於讒而不能自脫。蓋有激而云爾。〔《葛常之詩話》、《韻語陽秋》卷四〕

白樂天元微之皆老而無子，屢見於詩章。樂天五十八歲始得阿崔，微之五十一歲始得道保。同時得嗣，相與酬唱喜甚。樂天詩云，「膩剌{{剃}}新胎髮，香繃小繡襦。玉牙開手爪，蘇顆點肌膚。」微之云：「且有承家望，誰論得力時。」

又云：「嘉名稱導{{道}}保，乞姓號崔兒。」〔後崔兒〕三歲而亡，白賦詩云：「懷抱〔又空天默默，依前重作鄧攸身。」傷哉！微之五十三而〕亡。按《墓志》「有子道護，年三歲而卒」，以歲月考之，即道保也。孟東野連產三子，不數日皆失之，韓退之嘗有詩假天命以寬其憂。三人者皆人豪，而不能忘情如此，信知割愛為難也。若使學{{前補「空」起十九字，錯簡於此}}道者遭此，則又何必黑衣巾者闖然入其戶而後喻哉！〔同上，同上卷一○〕

韓退之作《李干墓志》云：「餘不知服食之說自何起，殺人不可計，而慕尚之益至，臨死乃悔其為。」而退之乃躬自蹈之，以至於死。白天樂{{樂天}}所謂「退之服硫黃，一病訖不痊」是也。陳後山作《嗟哉行》云：「張生服石〔為石〕

奴，下潦上乾如渴烏。韓子作《志》還自屠，白{{自}}笑未竟人複籲。」蓋為此也。然樂天《與刑部李侍郎詩》云：「金丹周{{同}}學都無益，奼女丹砂燒即飛。」

則樂天深知服食之無驗，其肯以身試藥以自斃乎？則「白{{自}}笑未竟人複籲」

之句，未必然爾。山谷在貶所，曾公袞有書勸其勿服金石藥，穀報云：「公袞疽根在旁，乃不可食。庭堅服之，如睛雲之在川谷，安得有霹靂文{{火}}也。」則知服金石者，尤當屏去粉白黛綠之輩。或者用以資色力，其斃宜哉！〔《丹陽集》，同上卷六〕

●卷三十五·傷悼門

《複齋漫錄》云：「農桑不擾歲常登，邊將無功吏不能。四十二年如夢覺，東風吹淚過{{灑}}昭陵。」此詩題於寢宮，不著名氏，宜表而出之。〔《漁隱叢話》後集卷一九〕

《許彥周詩話》云：楊舜韶名友夔，長僕十餘歲。向同在姑蘇時，盜發孫堅墓，楊作詩云：「闔廬城邊荒古丘，昔誰葬者孫豫州。久無行客為下馬，時有牧童來放牛。」嗚呼，舜韶今亡矣，他詩皆工，必傳於世也。〔同上卷三六〕

《雪浪齋日記》云：《吊辯才詩》云：「滄海盡頭人滅度，亂峰深處塔孤圓。

憶登夜閣天連雁，同看秋崖月上煙。」劉人間云：天連雁，前人有「古戍天連雁」

之句。〔同上，前集卷五○〕

張南軒《挽劉觀文詩》：「憶昨登廊廟，忠言達帝聰。聽{{所}}思惟盡瘁，敢複計成功。半世江湖上，千憂寤寐中。汗青誰秉筆？請放{{考}}眾言公。」一「國恥臣當死，公家三世心。忍看誰{{垂}}絕筆，誰續斷弦音？精爽今如在，衣冠恨更深。卻嗟蜍與志，處世漫侵尋。」二「平日多奇節，中間似富公。天從廬墓請，人說救荒功。辛苦培邦本，雍容遏亂鋒。人{{文}}傳遺奏切，更過子囊忠。」

三「曾是南荊地，他年竹馬迎。旌旗嚴騎士，弧矢盛民兵。細考規摹舊，還知節制明。思公如峴首，同我淚縱橫。」〔四。《南軒文集》卷五〕

南軒《挽王詹事詞》：「大節原無玷，中心本不欺。排奸力扛鼎，憂國鬢成絲。方喜三旌召，俄興一鑒悲。西風吹淚眼，夫豈哭吾私！」一「睿主能{{龍}}

飛日，如公舊學臣。忠言關國計，清節映廷紳。歲月身多外，江湖澤在民。當年遺直嘆，千古更如新。」〔二。同上〕

東萊《挽王詹事》：「諸老收聲盡，佳城又到公。蒼天不{{那}}可問，吾道竟成窮！旌卷莆田雨，簫橫浦風。今年襟上淚，三哭萬夫雄。」一「太史交旃際{{日}}，元戎卷{{解}}甲秋。先鳴驚眾寐，孤憤厭{{壓}}群咻。羽翼新鴻鵠，聲華舊鬥牛。斷橋無恙否？落月照寒流。」二〔《呂東萊文集》卷一一〕

東萊《挽汪端明》：「異時憂世士，嘆息恨才難。每見公身健，猶令我意寬。

凋零竟何極，合{{回}}複豈無端。此理終難解，天風大隧寒。」一「四海■門峻，親承二紀中。論交由父祖，受學{{教}}自兒童。山嶽千尋上{{出}}，江湖{{河}}

萬折東。徽言藏肺腑，欲吐與誰同？」二〔同上〕

王龜齡《悼張安國舍人》：「天上張才子，少年觀國光。高名一枝桂，遺愛六州棠。出世才成佛，修文遽作郎。長沙屈賈誼，宣室竟淒涼。」〔《梅溪集》後集卷一八〕

王龜齡《挽趙氏詩》：「全節忠臣配，崇寧宰相家。哀能變國俗，實{{貴}}

不御鉛華。學佛窮三昧，然松教五車。遺芳載《彤管》，名壽兩俱遐。」〔同上〕

東萊《挽魏國錄》：「麻衣見天子，拜疏不知休。落落山林氣，拳拳畎畝憂。

極知千載遇，政用一身酬。繞舍閩溪水，朝宗日夜流。」「群公祖疏傅，多士送陽城。短棹非前約，長亭及此行。深留移白日，〔共〕語只蒼生。會綺{{續}}山陽賦，鄰人笛未橫。」〔《呂東菜文集》卷一一〕

東萊《挽蕭祭酒》：「摩揣誠斯薄，雕鐫質亦{{自}}消。平生但真樸，直上絕枝條。氛霧終澄霽，丘山亦動搖。〔朝〕陽舊時鳳，聲入舞{{舜}}簫韶。」

〔同上〕

王龜齡《悼亡》：「燕寢焚香老病身，細君相對坐如賓。而今一榻維摩室，唯與無言法喜親。」一「偕老相期未及期，回頭人事已成非。逢春尚擬風光轉，過眼忽驚花片飛。」二〔《梅溪集》後集卷一七〕

《文昌雜錄》云：梁均帝晉天福中始葬，故妃張氏獨存。考功員外殷鵬為志，文曰：「七月有期，不見望陵之妾；九疑無色，空餘泣竹之妃。」後唐武皇師還渭北，不獲入覲，幕客李襲告{{吉}}作《違離表》云：「穴禽有翼，聽舜樂以猶來；天路無梯，望堯雲而不到。」五代之季，工翰墨者無以過此也。〔《〔漁隱叢話》後集卷一八〕

《許彥周詩話》云：外祖父邵安簡公，布衣時上《平元吳{{昊}}策》，又嘗勸仁廟早立太子。晚年自樞府出知越州，又移知鄆州。其薨也，岐公作《挽詞云》：「披褐曾陳定{{破}}羌策，汗青猶著立修{{儲}}書。春風澤國吟箋落，夜雨溪堂燕豆疏。」前輩詩不獨語言精煉，且是著題。〔同上卷二一〕

《冷齋夜話》云：余問山谷：「今之詩人誰為冠？」日：「無出陳無己。」

「其佳句可得聞乎？」曰：「吾見其作《溫公挽詞》一聯，便知其才不可敵。曰：政雖隨日化，身已要人扶。」〔同上前集卷五一〕

《王直方詩話》云：邢居實字夫，年少豪邁，所與游皆一時名士。方年十四五時，嘗作《明妃引》，末。云：「安得壯士霍嫖姚，縛取呼韓作編戶？」諸公多稱之。既卒，餘收拾其殘草，編成一集，號曰《呻吟》。夫自少便多憔悴感慨之意，其作《秋懷》詩云：「高歌感人心，心悲將奈何？」其作《棗陽道中》詩云：「有意問山神，此生複來否？」已而果卒於漢東。夫之卒也，山谷以詩哭之云：「詩到隨州更老成，江山為助筆縱橫。眼看白璧埋黃壤，何況人間父子情！」蓋謂夫與其子{{父}}歆何{{向}}也。蔡天啟亦有詩云：「人物於今嘆眇然，孤墳宿草已生煙。日暮行人道旁舍，應逢年少共談玄。」其餘作者甚眾，皆載於《呻吟集》後。〔同上卷五二〕

●卷三十五·寓情門

《古今詩話》云：牧之為御史，分司洛陽。時李司徒罷鎮閒居，聲妓為當時第一。一日開筵，朝士臻赴，以杜嘗持憲，不敢邀飲。杜諷坐客達意，願預斯會。

李馳書，杜聞命遽來{{遂赴}}。會中女妓百餘，皆絕色殊藝。杜獨坐南行瞪目注視，滿引三卮，問李曰：「聞有紫雲者孰是？」李指示之，杜凝睇良久，曰：「名不虛得，宜以見惠。」李俯首而笑，諸妓亦皆回首破顏。杜又自引三爵，朗吟而起曰：「華堂今日綺筵開，誰喚分司御史來。忽發狂言驚滿座，兩行紅粉一時回。」意氣閒逸，旁若無人。苕溪漁隱曰：「東坡聞李公擇飲{{餘}}傅國傅{{博}}家，大醉，有詩云：「不肯醒醒騎馬回，玉山知為玉人頹。紫雲有語君知否？莫喚分司御史來。」即此事也。又《侍兒小名錄》云：「兵部李尚〔書〕樂妓崔紫雲，詞華清峭，眉目端麗。李公為尹東洛，宴客將酣，杜公輕騎而來，連飲三觥，謂主人曰：「嘗聞有能篇詠紫雲者，今日方知名不虛得，倘垂一意{{惠}}，無以加焉。」諸妓回頭掩笑，社作前□{{詩}}，詩罷，上馬而去。李公尋以紫委{{云}}送贈之。紫雲臨行獻詩曰：「從來學制斐然詩，不料霜台御史知。愁{{忽}}

見便教隨命去，戀恩腸斷出門時。」』《侍兒小名錄》不載此事出於何書，疑好事者附會為之也。」〔《漁隱叢話》後集卷一五〕

東坡《續麗人行》〔詩注云〕「李仲謀家有周畫背面欠伸內人，極精，戲作此詩云：深宮無人春晝長，沉香亭北百花香。美人睡起薄梳洗，燕舞鶯啼空斷腸。畫工欲畫無窮意，背立春風初破睡。若教回首更嫣然，陽城下蔡俱風靡。」

子蒼用此意《題伯時所畫宮女》云：「睡起昭陽暗淡妝，不知緣底背斜陽？若教轉〔眄〕一回首，三十六宮無粉妝{{光}}。」終不及坡之偉麗也。〔同上卷三四〕

《藝苑雌黃》云：朝雲者，東坡侍妾也，嘗令就秦少游乞詞，少游作《南歌子》贈之云：「靄靄迷春態，溶溶媚曉光。不應容易下巫陽。只恐翰林前世是襄王。暫為清歌駐，還因暮雨忙。瞥然歸去斷人腸。空使蘭台公子賦《高唐》。」

〔同上卷二九〕

《王直方詩話》云：無己嘗作《小放歌行》兩篇，其二：「春風永巷閉娉婷，長使青樓誤得名。不惜卷簾通一顧，怕君著眼未分明。」其二云：「當年不嫁惜娉婷，傅白施朱作後生。說與旁人須早計，隨宜梳洗莫傾城。」山谷云：「無己他日詩語極高古。至於此篇，則顧影徘徊，炫耀太甚。」〔同上前集卷五一〕

●卷三十五·游宴門

《蔡寬夫詩話》云：文忠與趙康靖公概同在政府，相得歡甚。康靖先告老歸睢陽，文忠相繼謝事歸汝陰。康靖一日單{{騎}}車特往過之，時年已{{幾}}八十矣。留劇飲逾月，日於汝陰縱游而後返。前輩挂冠後能從容自適未有若此者。文忠□{{嘗}}賦詩云：「古來交道愧難終，此會今時豈易逢。出處三朝俱白首，凋零萬木見青松。公能不遠來千里，我病猶堪一鐘。已勝山陰空興盡，且留歸駕為從容。」因榜其游從之地為會老堂。明年文忠欲往睢陽報之，未果{{行}}而薨。

兩公名節固師表天下，而風流襟度又如此，誠可以激薄俗也。〔同上後集卷二三〕

人間佳節惟寒食，天下名園重洛陽。金谷暖橫宮殿碧，銅駝晴合綺羅光。橋邊楊柳細垂地，花外秋千半出牆。白馬蹄輕草如剪，爛游於此十年狂{{強}}。

〔康節《春游吟》、《擊壤集》卷二〕

《東皋雜錄》云：孔常甫言唐人詩有：「城頭椎{{催}}鼓傳花枝，席上摶拳握松子。」乃知酒席藏鬮為戲，其來也{{已}}久。〔《漁隱叢話》後集卷一六〕

《複齋漫錄》云：仲至使遼回，謁恭敏李公，席中賦詩云：「穹廬三月已淹留，白草黃雲見即愁。滿袖塵埃何處洗，李家池上海棠洲。」〔同上卷三三〕

《許彥周詩話》云：退之詩「酩酊馬上知為誰」，此七字用意哀悲{{悲哀}}，過於痛哭。又詩云：「銀燭未消窗送曙，金釵半醉坐添春。」殊不類其為人，乃知能賦梅花不獨宋廣平〔耳〕。〔同上卷一○〕

阮戶部《游紫微觀詩》：「春來猶未到金庭，桃杏離披柳已青。直待斜陽方興盡，一筇獨立紫微亭。」

●卷三十六·怨嗟門

孟郊詩云：「借車載家具，家具少於車。借者莫彈指，貧窮何足嗟！」可見其素窶。後有詩云：「賓秋{{秩}}已覺厚，私儲常恐多。」是古人恐富求歸之義，則貧亦何足怪！按郊為溧陽尉，縣有投金瀨平陵城，林薄蓊蔚。郊往來其間，曹務都廢。至遣假尉代之而分其半俸，則安得有私儲哉！退之《贈郊》詩云：「陋室有文史，高門有笙竽。何能辯榮辱，且欲分賢愚。」蓋言貧者文史之樂，賢於富者笙竽之樂也。〔葛常之《韻語陽秋》卷四〕

司馬遷游江淮汶泗之境，糸由金匱石室之書，而作《史記》。上下數千年殆如目睹，可謂孤拔。初遭李陵之禍，不肯引決而甘腐刑者，實欲效《離騷呂覽說難》之書以攄{{抒}}憤悱。故荊公詩云：「嗟子刀鋸間，悠然止而食。成書與後世，憤悱聊自釋。」觀《史記》評贊於範雎蔡澤則曰：「二子不困厄，烏能激乎？」

於季布則曰：「彼自負才，故受辱而不羞。」於虞卿則曰：「虞卿非窮愁，則不能著書以自見。」於伍員則曰：「隱忍以就功名。」至於作《貨殖游俠》二傳，則以家貧不能自贖，左右親戚不為一言而寄意焉。則荊公釋憤悱之言，非虛發也。

〔《韻語陽秋》卷八〕

晨牝妖鴟，索家生亂，自古而然。故夏姬亂陳，費無極亂楚。李義山詠北齊云：「小憐{{蓮}}玉體橫陳夜，已報周師入晉陽。」東坡：「城{{成}}都畫手開十眉，橫雲卻月爭新奇。游人指點小顰處，中有漁陽胡馬嘶。」熟味此詩，則「吳人何苦怨西施」，豈足稱詠史哉！等而下之，凡移於尤{{此}}物〔者〕，皆可以為戒。〔黃常明《溪詩話》卷一○〕

杜牧張祜皆有《春申君絕句》。杜云：「烈士思酬國士恩，春申誰與快冤魂！

三千賓客總珠履，欲使何人殺李園？」張云：「薄俗何心議感恩，諂容卑跡賴君門。春申還道三千客，寂寞無人殺李園。」二詩語意太相犯。烏乎，朱英之言義{{盡}}矣，而春申不能必用；李園之計巧矣，而春申不能預防；春申之客眾矣，而無一人為春申殺李園者：所以起二子之論也。餘亦嘗有二絕云：「朱英意{{若}}

在強黃敝，黃歇如何弱李園？一旦棘門奇禍作，自貽伊戚向誰論！」又：「先秦豈謂嬴為呂，東晉那知馬作牛！不悟春申亦如許，敢憑宮掖妻邪謀！」〔同上〔《韻語陽秋》卷七〕

唐淄青李師道倚蔡為重，稱兵不軌。洎蔡平，師道乃始震悸。憲宗命削其官，詔諸軍進討。於是六節度之兵興矣。故劉夢得嘗為《天齊行》二篇以快師道之死。

夫師道猖獗狂悸，反噬其主，人怨神怒，豈能居覆載之中乎？故夢得云：「牙門大將有劉生，夜半射落槍星。」又云：「太山沉寇六十年，旅祭不饗生愁煙。

今逢聖君欲封禪，神使陰兵來助戰。」夫劉悟，本軍之將也，力為師道屯陽穀以當魏博，乃倒戈以攻其主；太山，本土之神也，宜福其地，而乃以陰兵助敵：則人怨神怒可知矣。將叛其君，神叛其主，豈非以此始者以此終乎？天之所報速矣。

〔同上，同上卷八〕

杜子美身遭離亂，複迫衣食，足跡幾半天下。自少時游蘇及越，以至作諫官，奔走州縣，既皆載《壯游》詩矣。其後《贈韋左丞》詩云：「今欲東入海，即將西去秦。」則自長安之齊魯也。《贈李白》詩云：「亦有梁宋游，方期拾瑤草。」

則自東都之梁宋也。《發同谷縣》云：「賢有不黔突，聖有不暖席。」「姑來茲山中，休駕喜地僻。奈何物迫{{迫物}}累，一歲四行役。」則自隴右之劍南也。

《留別章使君》云：「終作適荊蠻，安排用莊叟。隨雲拜東皇，挂席上南斗。」

則自蜀之荊楚也。夫士人既無常產，為飢所驅，豈免仰給於人，則奔走道途，亦理之常爾。王建云：「一年十二月，強半馬上看圓缺。百年歡樂能幾何，在家見少行見多。不緣衣食相驅遣，此身誰願長奔波。」李頎亦云：「男兒在世無產業，行子出門如轉蓬。」皆為此也。〔同上，同上卷二○〕

陶淵明《乞食》詩云：「飢來驅我去，不知竟何之。」而繼之以「感子漂母惠，愧我韓才非{{非韓才}}」，則求而有獲者也。杜子美《上水遣懷》云：「驅馳四海內，童稚日糊口。」而繼之以「但遇新少年，少逢舊知友」，則求而無所得者也。山谷《貧樂齋詩》云：「飢來或乞食，有道無不可。」《過青草湖》云：「我雖貧至骨，猶勝杜陵老。憶昔上岳陽，一飯從人討。」由是論之，則杜之貧甚於陶，如{{而}}山谷之貧尚優於杜也。〔同上，同上〕

老杜避亂秦蜀，衣食不足，不免求給於人，如《贈高彭州》云：「百年已過半，秋至轉飢寒。為問彭州牧，何時救急難？」《客夜》詩云：「計拙無衣食，途窮仗友生。老妻書數紙，應悉未歸情。」《狂夫》詩云：「厚祿故人書斷絕，常飢稚子色淒涼。」《答裴道州》詩云：「露{{虛}}名但蒙寒溫問，泛愛不救溝壑辱。」《簡韋十》詩云：「因知貧病人須棄，能使韋郎跡也疏。」觀此五詩，可見其艱窘而有望於朋友故舊也。然當時能期{{}}之者幾何人哉？劉長卿云：「世情薄恩義，俗態輕窮厄。」山谷云：「持飢望路人，誰能顏色溫？」餘於子美亦云。〔葛常之，同上〕

李翱賦：「眾囂囂而雜處〔兮〕，咸嘆老而嗟卑。顧予心獨不怨兮，慮行道之猶非。」文忠常稱之。觀老杜「漢陰有鹿門，滄海有靈槎。焉能學眾口，咄咄空咨嗟。」正同此意。〔同上，《溪詩話》卷五〕

樂天謫潯陽，〔稹〕寄左降詩云：「殘燈無焰影幢幢，此夕聞君得{{謫}}九江。垂死病中驚起坐，暗風吹雨入寒窗。」白謂此句他人尚不可聞，況僕心哉！

至今每吟，猶惻側耳。複貽三韻云：「憶昔封書與君夜，金鑾殿後欲明天。今夜封書在何處？廬山庵裡曉燈前。」去來乃士之常，二公不應如此戚戚也。子瞻《送文與可》云：「奪官遣去不自覺，曉梳脫發誰能收！」推之前詩，厥論尚{{高}}矣。然居易《答元書》以「三太」為報，且云可以樂之終身者。悲嘆之語，恐特傷離索耳。〔《溪》卷八〕

「詩有{{者}}人之情性也，非強諫爭於庭，怨詈於道，怒鄰詈坐之所為也。」

餘謂怨{{怒}}鄰詈坐固非詩本指，若《小弁》親親，未嘗無怨；《何人斯》「取彼譖人，投畀豺虎」，未嘗不憤。謂不可諫爭，則又甚矣，箴規刺誨何為而〔作〕？

古者帝王尚許百工各執藝事以諫，詩獨不得與工技等哉？故譎諫而不斥者，惟《風》為然。如《雅》云：「匪面命之，言提其耳。」「彼童而角，實訌{{虹}}

小子。」「憂心慘慘，念國之為虐。」「亂匪降自天，生自婦人。」忠臣義士欲正君定國，惟恐所陳不激切，豈盡優柔婉媚{{晦}}乎？故樂天《寄唐生詩》云：「篇篇無空文，句句必盡規。」子建稱孔北海文章多雜以嘲戲，子美亦戲效俳諧體，退之亦有「寄詩雜談{{詼}}俳」，不獨文舉為然。自東方生而下，禰處士張長史顏延年輩，往往多滑稽語。大抵才力豪邁有餘，而用之不盡，自然如此。韓詩「濁醪沸入口，口角如銜鉗」；「試以{{將}}《詩》義授，如以肉貫串」；「初食不下喉，近亦能稍稍」：皆謔語也。坡類集{{集類}}此不可勝數。《寄蘄簟與蒲傳正》云：「東坡病叟長羈旅，凍飢餓吟如飢鼠。倚賴東風先{{洗}}破衾，一夜雪寒披故絮。」《黃州》云：「自慚無補絲毫事，尚費官家壓酒囊。」《將之湖州》云：「吳兒膾薄{{縷}}薄欲飛，未去先說饞涎垂。」又「尋花不論命，愛雪長忍凍。天公非不憐，聽飽即喧哄。」《食筍》云：「紛然生喜怒，似被狙公賣。」《種茶》云：「飢寒未己{{知}}免，已作太飽計。」「平生五千卷，一字不救飢。」「寒來憑空案，一字不可煮。」皆斡旋其語而弄之，信恢刃有餘，與血指汗顏者異矣。〔黃常明，同上卷一○〕

《詩眼》云：山谷常言，少時曾誦薛能詩云：「青春背我堂堂去，白髮欺人故故生。」孫莘老問云：「此何人詩？」對曰：「老杜。」莘老云：「老杜詩不如此。」後山谷語傳師云：。「庭堅因莘老之言，遂曉老杜詩高雅大體。」傳師云：「若薛能詩，正俗所謂嘆世耳。」〔《漁隱叢話》前集卷一四〕

《後湖集》云：余每讀蘇州「漠漠帆來重，冥冥鳥去遲」之語，未嘗不茫然而思，喟然而嘆！嗟乎，此余晚泊江西十年前夢耳。自餘奔竄南北，山行水宿，所歷佳處固多，欲求此夢了不可得。豈蒹葭莽蒼無三湘七澤之壯，雪蓬煙艇無風檣陣馬之奇乎？抑吾且老矣，壯懷銷落，塵土坌沒，而無少日煙霞之想也？慶長筆端丘壑固自不凡，當為餘圖蘇州之句於壁，使餘隱幾靜對，神游八極之表耳。

〔同上卷一五〕

●卷三十七·譏誚門

《坡游武昌寒溪》{{《次韻樂著作》}}云：「楚雨遂昏雲夢澤，吳潮不到武昌宮。」又{{《武昌西山》云}}：「周游困臥九折嶺，褰衣獨上吳王台。」失於一時筆快，遂以上宮目之。繼而有李成伯題云「嗟嗟漢鼎久傾東，肉食曾無智與忠。孟德仲謀交號令，本初竊地搶奸雄。武侯偶失三分策，孫氏俄成一戰功。寂寞西山舊巢穴，庸兒猶道帝王宮。」語幾乎詈矣。但渠不記其家太白曾作《武昌韓侯去思頌》：「黃金之車，大吳天子，武昌鼎據，實為帝裏。」其罪大矣。

〔《溪》卷六〕

永叔「萬釘寶帶爛熳環」，人謂此帶幾度道著。觀子美緋魚以及之，「扶病垂朱紱」，「挈帶看朱紱」，「銀章付老翁」，世未嘗譏之者，豈以其人品不止宜此服耶？固嘗有雲「朱紱負平生」，又云：「居然綰章紱，受性本幽獨。」〔同上。同上〕唐竇常牟群庠鞏兄弟五人，四人擢進士，獨群客隱毗陵，因韋夏卿屢薦始入仕，皆詩人也。牟晚從昭義盧從史，從史浸驕，牟度不可諫，即移疾歸東都，故其《秋夕閒居》詩云：「燕燕辭巢蟬蛻枝，窮居積雨壞藩籬。」群嘗為黔中觀察使，故其詩云：「佩刀看日曬，賜馬旁江調。言語多重譯，壺觴每獨謠。」而鞏詩中乃有《自京師將赴黔南之〔任〕所謂：「風雨荊州二月天，問人初顧峽中船。西〔南〕一望雲和水，猶道黔南有四千。」此詩疑群所作而誤置鞏集中爾。常歷武陵夔江撫四州刺史，所謂「看春又過清明節，算老重經癸巳年」者，將之武陵到松滋渡之所作也。庠詩不見，其《巡內》一絕云：「愁雲漠漠草離離，太液鉤陳處處疑。薄暮毀垣春雨裏，殘花猶發萬年枝。」

亦可謂秀整矣。兄弟中獨群詩稍低，又不得舉進士，而位反居上。鞏詩有《放魚》詩云：「好去長江千萬里，不須辛苦上龍門。」豈非為群而言乎？史載鞏平居與人言若不出口，世號囁嚅翁，乃肯為是耶？〔葛常之《韻語陽秋》卷四〕

謝靈運在永嘉臨川作山水詩甚多，往往皆佳句。然其人浮躁不羈，亦何足道哉！方景平天子踐阼，靈運已扇搖異同非毀執政矣。暨文帝召為秘書監，自以名輩應參時政，而王曇首王華等名位逾之，意既不平，多稱疾不朝，則無君之心已見於此時矣。後以游放無度，為有司所糾。朝廷遣使收之，而靈運有「韓亡子房奮，秦帝魯連恥」之詠，竟不免東市之戮。而白樂天乃謂「謝公才廓落，與世不相遇。壯志鬱不用，須有所洩處。洩為山水詩，逸韻諧奇趣。」何也？武帝文帝兩朝遇之甚厚，內而卿監，外而二千石，亦不為不逢矣。豈可謂「與世不相遇」

乎？少須之，安知不至黃散？而褊躁至是，惜哉！其作《登石門》詩云：「心契九秋幹，目玩三春荑。居常以待終，處順故安腓。」不知桃墟之洩，能處順耶？

五羊之禍，能待終耶？亦可謂心語相違矣。〔《韻語陽秋》卷八〕荊公作《商鞅》詩云：「今人未可非商鞅，商鞅能令政必行。」余竊疑焉。孔子論為君難有曰：「如其善而莫予違也，不亦善乎？如不善而莫予違也，不幾乎一言而喪邦乎？」

蓋人君操生殺之權，志在使人無違於我，其何所不至哉！商鞅助秦為虐，而乃稱其使政必行，何耶？後又有《謝安》詩云：「謝公才業自超群，誤長清談助世紛。

秦晉區區等亡國，可能王衍勝商君！」則知前篇有激而云也。杜子美云：「舜舉十六相，身尊道何高！秦時用商鞅，法令如牛毛。」則知所去取矣。〔《韻語陽秋》卷八〕

荊公以詩賦決科，而深不樂詩賦，《試院中五絕》，其一云。「少年操筆坐中庭，子墨文章頗自輕。聖世選才終用賦，白頭來此試諸生。」後作詳定官，複有詩云：「童子常誇作賦工，暮年羞悔有楊雄。當年賜帛倡優等，今日論{{掄}}

才將相中。細甚客鄉{{卿}}因筆墨，卑於《爾雅》注魚蟲。漢家故事真當改，新詠知君勝弱翁。」熙寧四年，既預政，遂罷詩賦，專以經義取士，蓋平日之志也。

元五年，侍御史劉摯等謂治經者專守一家，而略諸儒傳記之學；為文者惟務訓釋，而不知聲律體要之詞：遂複用詩賦。紹聖初，以詩賦為元學術，複罷之。

政和中遂著於令。士庶傳習詩賦者杖一百。畏謹者至不敢作詩。時張蕓叟有詩云：「少年辛苦校蟲魚，晚歲雕蟲恥壯夫。自是諸生猶習氣，果然紫詔盡驅除。酒間李杜皆投筆，地下班揚亦引車。唯有少陵頑鈍叟，靜中吟捻白髭須。」蓋蕓叟自謂也。〔葛立之》，同上卷五〕

黃魯直云：「陶淵明《責子》詩曰：『白發被兩鬢，肌膚不複實。雖有五男兒，總不好紙筆。阿舒已〔二〕八，懶惰故無匹。阿宣行志學，而不愛文術。雍端年十三，不識六與七。通子垂九齡，但覓梨與慄。天運苟如此，且進杯中物。』觀淵明此詩，想見其人慈祥戲謔可觀也。俗人便謂淵明諸子皆不肖{{慧}}，而淵明愁嘆見於詩耳。」又：「杜子美詩：『陶潛避俗翁，未必能達道。觀其著詩篇，頗亦恨枯槁。達生豈是足，默識蓋不早。生子賢與愚，何其挂懷抱！』子美困頓於三{{山}}川，蓋為不知者詬病，以為抽於生事，又往往譏議宗文宗武失學，故聊解嘲耳。其詩名曰《遣興》可解也。俗人便為譏病淵明，所謂癡人前不得說夢也。」〔《漁隱叢話》前集卷三〕

作詩不知《風雅》之意，不可以作詩，詩尚譎諫，唯「言之者無罪，聞之者足以戒」，乃為有補。〔若諫〕而涉於毀謗，聞者怒之，何補之有？觀蘇東坡詩，只是譏誚朝廷，殊無溫柔崇{{敦}}厚之氣，以此人故得而罪之。若是伯淳詩，聞者自然感動〔矣〕。因舉伯淳《和溫公諸人禊飲》詩云：「未須愁日暮，天際是{{乍}}輕陰。」又《泛舟》詩云：「只恐風花一片飛。」何其溫厚也！〔《龜山語錄》，同上後集卷三○〕

東坡云：「今《太白集》中有《歸來乎笑矣乎》及《贈懷素草書》數詩，決非太白作。蓋唐末五代間學齊己輩詩也。餘舊在富陽，見國清院太白詩，絕凡近。

過彭澤興唐院，又見太白詩，亦非是。良由太白豪俊，語不甚擇，集中亦往往有臨時率然之句，故使妄庸輩敢耳。若杜子美，世豈複有偽撰耶！余嘗舟次姑孰堂下，讀《姑孰十詠》，怪其語淺近，不類李白。王平甫云：『此李赤詩也。赤見《柳子厚集》。自比李白，故名赤。其後為廁鬼所惑以死。』今觀其詩止此，而以太白自比，則其人心疾久矣，豈廁鬼之罪也？」苕溪漁隱曰：「東坡此語，蓋有所譏而已{{云}}。」〔同上，前集卷五〕

元文章，世稱蘇黃，然二公當時爭名，互相譏誚。東坡嘗云：「黃魯直詩文如蝤蛑江珧柱，格韻高絕，盤餐盡廢。然不可多食，多食則發風動氣。」山谷亦云「蓋有文章妙一世面詩句不逮古人者」，此指東坡而言也。二公文章自今視之，世自有公論，豈至各如前事{{言}}，蓋一時爭名之詞耳。俗人便以為誠然，遂為譏誚{{議}}，所謂「蚍蜉撼大樹，可笑不自量」者耶？〔同上卷四九〕

《王直方詩話》云：文潛賦《虎圖》詩，末云：「煩君衛吾寢，振此蓬蓽陋。

坐令盜肉鼠，不敢窺白晝。」或云，此卻是貓兒詩也。又《大旱》詩云：「天邊趙盾益可畏，水底武侯方醉眠。」時人以為幾於湯Ь右軍也。〔同上卷五一〕

《東軒筆錄》云：彭乘為翰林學士，文章誥命，尤為可笑。有邊帥乞朝覲，仁宗許其候秋涼即途，乘為批答之詔曰：「當俟蕭蕭之候，爰興靡靡之行。」王琪性滑稽，多所侮誚。及乘死也，琪為挽詞云：「最是蕭蕭句，無人繼後風。」

蓋為是也。〔同上卷五五〕

《後山詩話》云：楊蟠《金山》詩云：「天末樓台橫北固，夜深燈火見揚州。」

王平甫云：「莊宅牙人語也，解量四至。」吳僧《錢塘白塔院》詩曰：「到江吳地盡，隔岸越山高。」餘謂分界堠子語也。〔同上卷五二〕

《隱居詩話》云：至和中，阮逸為王宮記室。王能詩，多與逸唱和。逸有句曰：「易立太山石，難枯上林柳。」有言其事者，朝廷方治之，會逸坐他事，因廢棄{{斥}}之。〔同上卷五四〕

●卷三十八·箴規門

東坡《山村》詩云：「煙雨雞犬聲，有生何處不安生。但教黃犢無人佩，布穀何勞也勸耕？」意言是時販私鹽者多帶刀杖，故取前漢龔遂令人賣劍買牛賣刀買犢，曰：「何為帶刀{{牛}}佩犢？」意言但得鹽法寬平，令民不帶刀劍而買牛犢，則民自力耕，不勞勸督，以譏鹽法太峻不便也。又云：「老翁七十自腰鐮，慚愧春山筍蕨甜。豈是聞《韶》解忘味？爾來三月食無鹽。」意言山中之人飢貧無食，雖老猶自採筍蕨〔充〕譏{{飢}}。時鹽法峻急，僻遠之人無鹽食用，動經數月，若古之聖賢，則能聞《韶》忘味，山中小民豈能食淡而樂乎？以譏鹽法太急也。又云：「杖藜裹飯去匆匆，過眼青錢□{{轉}}手空。贏得兒童語音好，一年強半在城中。」意言百姓請得青苗錢，立便於城中浮費使卻。又言鄉村之人，一年兩度夏秋稅及數度請納和預買錢，今來更添青苗助役錢，因此莊家幼小子弟，多在城市，不著次第，但學得城中人語音而已，以譏新法青苗助役不便也。

〔《漁隱叢話》前集卷四二〕

東坡《開運鹽河》詩云：「居官不任事，消{{蕭}}散羨長卿。胡不歸去來？

滯留愧淵明。鹽事星火急，誰能恤農耕！薨薨曉鼓動，萬指羅溝坑。天雨助官政，泫然淋衣纓。人如鴨與豬，投泥相濺驚。下馬荒堤上，四顧但湖泓。線路不容足，又與牛羊爭。歸田雖賤辱，豈失泥中行？寄語故山友，謹勿〔厭〕藜羹。」是時盧秉提舉鹽事，擘畫開運鹽河，差夫千餘人，某於大雨中部役。其河只為般鹽，既非農事而役農民，秋田未了，有妨農事。又其河中間有湧沙數里，意言開得不便。自嘆泥雨勞苦，羨司馬長卿居官而不任事，又愧陶淵明不早棄官歸去也。農事未休，而役千餘人，故云：「鹽事星火急，誰能恤農耕。」又言百姓已勞苦不易，天雨又助官政之勞民，轉致百姓疲弊。役人在泥水中，辛苦無異鴨與豬。又言某亦在泥中與牛羊爭路而行，若歸田，豈失{{至}}此哉！故云寄語故山友，謹不可厭藜羹而思仕宦，以譏開運鹽河不當，又妨農事也。〔同上卷四三〕。

蘇東坡《八月十五日觀潮作》詩云：「吳兒生長狎濤淵，冒利忘生不自憐。

東海若知明主意，應教斥鹵變桑田。」時新有旨禁弄潮，故云：「吳兒生長狎濤淵，冒利輕生不自憐。」蓋言弄潮之人，為貪官中利物，致其間有溺死者，故朝旨禁斷。某為其時又{{三字作「主上」}}好興水利，因作此詩，言「東海若知明主意，應教斥鹵變桑田」，意言東海著知此意，當令斥鹵地盡變桑田，此事之必不可成者，以譏興水利之難成也。〔同上〕

子瞻任杭州通判日，轉運司差往湖州相度堤岸利害，因與知湖州孫覺相見，作詩與孫覺云：「嗟餘與子久離群，耳冷心灰百不聞。苦{{若}}對青山談世事，當須舉白便浮名{{君}}。」某是時約孫覺並坐客，如有言及時事者，罰一大盞。

雖不指言時事是非，意言時事多不便，不得說也。又云：「天目山前淥浸裾，碧瀾堂下看銜艫。作堤捍水非吾事，閒送苕溪入太瑚。」某為先曾言水利不便，卻被轉運司差相度堤岸。又云「作堤捍水非吾事」，意言本非興水利之人，以譏諷水利之不便也。〔同上，卷四四〕

王詵送韓幹畫馬十二匹求跋尾，子瞻作詩云，「南山之下，渭之間，想見開元天寶年。八坊分屯隘秦川，四十萬匹如雲煙。騅丕駟駱驪騮原。白魚赤兔も皇［A193］。龍顱鳳頸獰且妍。奇姿逸德隱駑頑。碧眼胡兒手足鮮。歲時剪刷供帝閒。柘袍臨池侍三千。紅妝照日光流淵。樓下玉螭吐青寒。往來蹙踏生飛湍。

眾工甜{{舐}}筆和朱鉛。先生曹霸弟子韓。廄馬多肉尻隹圓。肉中畫骨誇尤堆。

金羈玉勒繡羅鞍。鞭棰刻烙傷天全。不如此圖近自然。平沙細草荒芊綿。驚鴻脫兔爭後先。王良挾策飛上天，何必俯首服短轅。」意以騏驥自比，譏執政大臣無能盡我才如王良之御者，何必折節干求進用也！〔同上卷四三〕

子瞻《臘月游孤山詩》云：「獸在藪，魚在湖，一入池檻歸期無。誤隨弓旌落塵土，坐使鞭棰環呻呼。追胥連保罪及孥，百日愁嘆一日娛。白雲舊有終老約，朱綬豈合幽{{山}}人紆。人生何者非蘧廬，故山鶴怨秋猿孤。何時自駕鹿車去，掃除白發煩菖蒲。麻鞋短褐{{后}}隨獵夫，射弋狐兔供朝晡。陶潛自作《五柳傳》，潘閬畫入《三峰圖》。吾年凜凜今幾餘，知非不去慚衛蘧。歲荒無術歸亡逋，鵠則畫虎為{{易畫虎}}難摹。」此詩云「誤隨弓旌落塵土，坐使鞭棰環呻呼」，以譏新法行後公事鞭棰多也。〔又云「追胥連保罪及孥」，以譏鹽法收坐同保妻子移鄉法太急也。又云：「歲荒無術歸亡逋，鵠則易畫虎難摹。」意取馬援言「畫鵠不成猶類鶩，畫虎不成反類狗」，言歲既飢荒，我欲出奇擘畫賑濟，又恐不從，恐似「畫虎不成反類狗」也。〕〔同上卷四二〕

●卷三十八·詼諧門

老杜《贈韋左丞》有「朝叩富兒門，暮隨肥馬塵」，至為殘杯冷炙之語，及姜少府為清觴異味即云「新歡使{{便}}飽姜侯德」，王倚為沽酒割鮮，即云「故人情義晚誰似」：豈附炎老饕如是哉？蓋托文字戲謔也。然又不可不慮，故有「褊性貪{{合}}幽棲」{{幹謁傷}}，直恥事幹謁〔之什〕，以自見其志。亦如《示侄佐》云：「甚聞霜薤白，重惠意如何？」「已應舂得細，頗覺寄來遲。」

皆戲言也。終慮癡人以夢為實，故《示侄濟》云：「所來為宗族，亦不為盤飧。

小人利口實，薄俗難可論。」正如淵明《乞食》篇云：「飢來驅我去，不知意何之。行行正{{至}}斯里，扣門拙言辭。」其卑污乃爾。不肯為五斗折腰，殆與{{無}}異矣。〔《溪詩話》卷二〕

〔坡有〕「試問高呼{{吟}}二十首，何如低唱兩三杯。」又：「譬如長大{{鬣}}人，不以長為苦。歸來被上下，一夜著無處。」《天覺真贊》云：「書生大抵多窮相，金眼除非是黨公。」皆《笑林》語也。〔同上卷四〕

《北夢瑣言》載：江陵〔在唐〕世，號衣冠藪澤，人言琵琶多如飯甑，措大多如鯽魚。退之《酬崔少府伊陽》詩云：「下言人吏希，惟足彪與■」。餘官辰溪時，士人皆可喜而不多得，近城人虎雜居，戲為對云：「固{{圓}}冠思得多於鯽，〔士人〕刻木惟宜少似彪。〔吏士〕」〔同上卷五〕

某{{嘗}}見同儕因行飲令，人索一魚名。有浙人大唱云：「周公魚。」餘謂客坐{{坐客}}：「且喜召伯有對矣。」滿堂蘆胡{{胡盧}}不止。因戲為足成其語云：「京語■先誇召伯、浙音魚或號周公。」〔《溪》卷八〕

文潛詩：「兒曹鞭笞學官府，翁憐兒癡旁笑侮。平明坐衙鞭複呵，賢於群兒能幾何？兒曹鞭笞以為戲，翁怒鞭人血流地。一種戲劇誰後先？我笑為{{謂}}公兒更賢。」餘謂此詩亦不可不令操權者知也。坡云：「不辭脫溪水寒，中水{{水中}}照見催租瘢。」等閒戲語，亦有所補。〔同上〕

《後山詩話》云：楊大年《傀儡詩》云：「鮑老當筵笑郭郎，笑他舞袖太琅。若教鮑老當筵舞，轉更琅舞袖長。」語俚而意切，相傳以為笑。〔《漁隱叢話》前集卷五五〕

《後山詩話》云：《乞貓詩》：「秋來鼠輩欺貓死，窺甕翻盤攪夜眠。聞道狸奴將數子，買魚穿柳聘銜蟬。」雖滑稽而可喜，千歲而下，讀者如新。〔同上卷四七〕

《王直方詩話》云：《謝王炳之惠玉板紙》詩云：「王侯鬢若緣坡竹。」此出《髯奴傳》，炳之大以為憾。《送零陵主簿夏君玉》詩末云：「因行訪幽禪，頭陀煙雨外。」蓋君玉頭甚大，故以此戲之。〔同上卷四八〕

《東軒筆錄》云：陶穀久在翰林，意希大用，仍俾其黨因事薦引，言谷在詞禁，宣力實多，微伺上旨。太祖笑曰：「翰林草制，皆檢前人舊本，改換詞語，所謂依樣畫葫蘆耳，何宣力之有？」穀聞之，作詩曰：「官職須由生處有，文章不管用時無。堪笑翰林陶學士，年年依舊{{樣}}畫葫蘆。」太祖薄其怨望，遂決意不用矣。〔同上卷五五〕

《西清詩話》云：高英秀者，吳越國人，與贊寧為詩友，口給好罵，滑稽，每見眉目有異者，必尊短於其後，人號惡喙薄徒。嘗譏名人詩病云：李山甫《覽漢史》云「王莽弄來曾半破，曹公將去便平沉」，定是破船詩。李群玉《詠鷓鴣》云「方穿詰曲崎嶇路，又聽鉤格磔聲」，定見{{是}}梵語詩。羅隱云「雲中雞犬劉安過，月裏笙歌煬帝歸」，定見〔是〕鬼詩。杜荀鶴雲「今日偶題題似著，不知題後更誰題」，此衛子詩也，不然安有四蹄？贊寧笑謝而已。〔同上〕

苕溪漁隱曰：劉義《落葉詩》云：「返蟻難尋穴，歸禽易見窠。滿廊僧不厭，一片俗嫌多。」鄭谷《柳詩》云：「半煙半雨溪橋畔，間杏間桃山路中。會得離人無限意，千絲萬絮惹春風。」或戲謂此二詩乃落葉及柳謎子。觀者試一思之，方知其善謔也。〔同上〕

《隱居詩話》云：「昨夜陰山吼賊風，帳中驚起黑{{紫}}髯翁。平明不待全師出，連把金鞭打鐵。」不知何人之詩，頗為邊人傳誦。有張師雄者，居洛中，好以甘言悅人，晚年尤甚。洛人目為蜜翁翁。會官於塞上，一夕，傳胡騎犯邊，師雄倉惶震恐，衣皮裘兩重，伏於土穴中，神如癡矣。秦人呼土窟為土空，遽為無名子改前詩以嘲之曰：「昨夜陰山賊吼風，帳中驚起蜜翁翁。平明不待全師出，連著皮裘入土空。」〔同上〕

「許身一何愚，自比稷與契。」「杜陵布衣老且愚，信口自比稷與契。」其平居趨超{{造}}，自是唐虞上人。時誇儀秦，似不可曉。「飄飄蘇季子，六印佩何遲！」「敝裘蘇季子，歷國未知還。」「季子黑貂敝，得無妻嫂欺！」戰國奸民{{臣}}，蘇張為渠〔魁〕。此老不應未喻。及觀「薇蕨餓首陽，裘馬資歷聘，賤子欲適從，疑誤此二柄」，其意甚明，前言蓋戲耳。〔《溪》卷六〕

《許彥周詩話》云：「黃魯直愛與郭功甫戲謔嘲調，雖不當盡信，至如曰：「公做詩費許多氣力做甚？」此語切當，有益於學者，不可不知也。」

●卷三十九·神仙門

高尚處士劉皋謂：士大夫以嗜欲殺身，以財利殺子孫，以政事殺人，以學術殺天下後世。非神仙中人不能發{{作}}此言也。〔《複齋漫錄》、《漁隱叢話》後集卷三八〕

熙寧中，王迪為洪州左司理參軍。一日，有道人來磨鏡，因俾迪自照，乃見{{有}}星冠羽帔，縹緲見鏡中。迪問其故，曰：「此汝前身也。由汝誤念墮此，勉自修証，勿淪苦海。」既去，迪具以告其妻，妻然之，遂棄官與妻隱去。郡僚挽留不可，皆作詩以餞行。時新建主簿劉純臣有詩，雖〔非〕警拔，可以記其實，云：「發如抹漆左參軍，脫去青衫作{{從}}隱淪。世上更無羈絆事，壺中別有自由身。鼎烹玉兔山前藥，花看金鰲背上春。莫怪少年能決烈，藍田夫婦總登真。」

後歸姑蘇，不知所終。〔同上，同上〕

周貫自言膠東人，嘗號木雁子。善屬文，游於洪州西山。嗜酒不羈，布褐粗全，人或贈之錢，則詣酒家取醉，餘皆散墜不顧。西山之人見貫往來者五十餘年，而顏如初至。有以道術訪之，則必報以惡聲，使之親近不得也。熙寧元年至豫章石頭市，遇故人棲止張生為具酒食而宿。中夜，逆旅之主人聞戶外有車馬合沓聲，起而視之，無有也，唯貫所臥室月止{{戶正}}開，猶奄奄然喘息，就而察之，貫已死矣。明日告新建尉吳杲卿往按之，貫身潔如生，扶而轉之，腹中汩汩如浪鳴焉。縣主簿劉純臣使人棺斂埋於地云。張生還家，其弟迎門曰：「周翁凌晨見遇{{過}}，今往雙嶺矣。」眾乃知貫非實死者也。貫所著《華陽》二{{三}}篇，坐臥不離懷袖，人莫得見。〔死之〕日，純臣取而有之。純臣梢{{稱}}其文險絕而有條理，純臣以詩記之曰：「八十西山作酒仙，麻鞋亂{{孔}}斷布衣穿。形骸一脫塵緣盡，太極光陰不記年。」洪覺範《冷齋夜話》嘗記之，然互有不同。〔同上。同上〕

吾八歲入小學，以道士張易簡為師。童子幾百人，師獨稱吾與陳太初者。太初，眉山市井人子也。予稍長，學日益遂{{邃}}，第進士制策，而太初乃為郡小吏。其後，予謫居黃州。有眉山道士陸推{{惟}}忠自蜀來云：「太初已尸解矣。」

蜀人吳師道為漢州太守，太初往客焉。正旦日，見師道求衣食錢物且告別，持所得盡與市人貧者，反坐於戟門下，遂卒。師道使卒舁往野外焚之，卒罵曰：「何物道士，使我正旦舁死人！」太初微笑開目曰：「不複煩汝。」步自戟門，至金雁橋下趺坐而逝。焚之，城〔中〕人見煙焰上眇眇焉有一陳道人也。〔東坡。同上〕

新安聶師道宗微，少事道士，於方外發跡，游名山，數見異人。楊行密開府於揚州，宗微實輔佐之。蓋為國師三十年。楊氏末解化而去，弟子葬之，舉棺惟衣履存焉。順義七年，楊溥贈問政先生。方外之兄德誨為新安太守，乃於郡之東山築室以居方外，號為問政山房。問政之名或得於此。苕溪漁隱曰：問政山去新安郡城十許里，岩谷幽邃，今有琳宇在焉。國初黃台留題詩云：「千尋練帶新安水，萬仞花屏問政山。自少雲霞居物外，不多塵土到人間。壺懸仙島吞舟{{丹}}

罷，碗浸星宮咒水閒。草暗〔碧〕壇思句曲，松昏紫氣度函關。龜成錢甲毛猶綠，鶴化ヲ翎頂更殷。阮洞神仙分藥去，蔡家兄弟寄書還。筇枝挺{{健}}柱菖蒲節，筍幘高簪玳瑁斑。新隱漸聞侵月窟，舊鄰猶說枕沙灣。黃精苗倒眠青鹿，紅杏枝低挂白鷳。海上使頻青鳥黠，篋中藏久白驢頑。手疏俗禮慵非傲，肘後靈方秘不慳。室{{寶}}錄匣垂金縷帶，絳囊條{{絛}}鎖玉連環。常尋靈穴通三楚，擬過流沙化百蠻。容易煮銀供客用，辛勤栽果與猿扳。靜張琴{{棋}}局鋪還打，默考仙經注{{補}}又刪。床並葛鞋寒兔伏，窗橫檉幾老龍ㄣ。溪童乞火朝敲竹，山鬼聽琴夜撼關{{閂}}。花氣熏心香馥馥，澗聲聆耳響潺潺。高墳自掩浮生骨，短晷難凋不死顏。早晚重逢蕭塢客，願隨芝蓋出塵寰。」餘以《續仙傳高道傳》二書考之，詩中所用事多出師道本傳。〔山谷，同上〕

唐末有狂道士，不知何許人，又晦其名氏。游成都，忽詣紫極宮，謁杜光庭先生，求寓泊之所。先生諾之，而不與之進{{通}}。道士日貨藥於市，所得錢隨多少，沽酒飲之，惟唱《感庭秋》一詞，其意感蜀之將亡如秋庭之衰落。然人未之曉，但呼為感庭秋道士。凡半年，人亦不知其異。一夕，大醉歸。夜將闌，尚聞唱聲愈高。有訝之者，隔戶窺之，見燈燭彩繡，筵具器皿，羅列甚盛。狂道士左右二青童立{{應}}侍，時斟酒而唱。窺者具以白先生，先生乃款其戶曰：「光庭量識膚淺，不意上仙降鑒，深為罪戾。然不揆愚昧而匍匐門下，冀一拜光靈，以消塵障。」道士曰：「何辱勤拳之若是，當出奉見。」乃令二童收筵具器皿及陳設致{{置}}於前，揲之則隨手而小，如符子狀，置冠中；又將二童按之如木偶，可寸許，又置冠中。乃啟戶。光庭忻然而入，但空室而已。〔《高道傳》，同上〕

唐《清遠道士同枕{{沈}}恭子游虎丘詩》曰：「餘本長殷周，遭罹歷秦漢。」

計之，至唐則二千餘歲矣。顏魯公愛而刻之，且有詩曰：「客有神仙者，於茲雅麗陳。」蓋指為神仙也。李衛公《追和魯公刻清遠道士詩》曰：「逸人綴清藻，前哲留篇翰。」則逸人指清遠而前哲謂魯公也。其後，皮日休陸龜蒙輩皆和之。

仙耶鬼耶？則不必問。然僕獨愛其〔詩中〕數句云：「吟挽{{晚}}川之陰，步上山{{仙}}之岸。山川共澄澈，光彩交陵亂。白雲蓊欲歸，青松忽消半。」烏乎，借使非神仙亦才鬼也。〔《許彥周詩話》，同上〕

《異聞集》載沈既濟作《枕中記》云：開元中道者呂翁〔經邯鄲道上邸舍中，以囊中枕借盧生睡事。此之呂翁〕非洞賓也。蓋洞賓嘗自序以為呂渭之孫，仕德宗朝，今雲開元，則呂翁非洞賓無可疑者。苕溪漁隱曰：回仙嘗有詞云：「黃梁{{粱}}猶未熟，夢驚殘。」尚用《枕中記》故事，可見其非呂翁也。《靈怪集》載《南柯太守傳》與《枕中記》事絕相類。浮世榮枯，固已如夢矣，此二事又於夢中作夢，既可笑亦可嘆已。〔《複齋漫錄》同上〕

回仙於京師景德寺僧房壁上題詩云：「明月斜，秋風冷。今夜故人來不來？

教人立盡梧桐影。」相傳此詩{{詞}}自國初時即有之。柳耆卿詞云：「愁緒終難整{{罄}}，又{{人}}立盡，梧桐碎影。」用回仙語也。《古今詞話》語{{乃}}云。

「耆卿作《傾杯》秋景一闋，忽夢一婦人云：「妾非今世人，曾作前詩，數百年無人稱道，公能用之。」夢覺記{{說}}其事，世傳乃鬼謠也。」此語怪誕，無可考據，蓋不曾見回仙留題，遂妄言耳。〔同上〕

予兄子瞻，嘗從事扶風，開元寺多古畫，而子瞻少好畫，往往匹馬入寺，循壁終日。有一老僧出揖之曰：「小院在近，能一相訪否？」子瞻欣然從之。僧曰：「貧道平生好藥術，有一方能以朱砂化淡金為精金。老當傳人，而患無可傳者。

知公可傳，故欲一見。」子瞻曰：「吾不好此術，雖得之將不能為。」僧曰：「此方知而不可為，公若不為，正當傳矣。」是時陳希亮少卿守扶風，而平生溺於黃白，嘗於此僧求方而僧不與。子瞻曰：「陳卿求而不與，吾不求而得，何也？」

僧曰：「貧道非不悅陳卿，畏其得方不能不為耳。貧道昔嘗以方授人矣，有為之即死者，有遭喪者，有失官者，故不敢輕以授人。」即出一卷書曰：「此中皆名方，其一則化金方也。公必不肯輕作，但勿輕以授人。如陳卿，謹勿傳也。」子瞻許諾。歸視其方，每淡金一兩，視其分數，不足一分，輒以丹砂一錢益之。雜諸藥入甘鍋中煆之，熔即傾出，金砂俱不耗，但其色深淺斑斑相雜，當再烹之，色勻乃止。後偶見陳卿，語及此僧，遽應之曰：「近得其方矣。」陳卿驚曰：「君何由得之？」子瞻具道僧不欲輕傳人之意，不以方示之，陳固請不已，不得已與之。陳試之良驗。子瞻悔曰：「某不惜此方，惜負此僧耳。公謹為之。「陳姑應曰：「諾。」未幾，坐受鄰郡公使酒，以贓敗去。子瞻疑其以金故，深自悔恨。後謫居黃州，陳公子心造在黃，子瞻問曰：「少卿昔竟{{時}}嘗為此法否？」

心造曰：「吾父既失官，至洛陽，無以買宅，遂大作此。然竟病指癰而沒。」乃知僧言誠不妄也。後十年，餘謫居筠州。有蜀僧儀介者，師文事{{事文}}禪師，文之所至，輒為修造，所費不資，而莫知錢所從來。介秘其術，問之，不以告人。

介以{{與}}聰禪師善，密為聰言其方，大類扶風開元寺僧所傳者。然介未嘗以一錢私自利，故能保其術而無患。苕溪漁隱曰：《洞微志》載葉生者與前事相類。

其{{亦}}以得乾銀術妄費而受禍。故回仙謂沈東老云：「聞公自能黃白之術未嘗妄用。」蓋嘉之也。此真可為貪者之戒。〔《龍川略志》，同上〕

吳興之東林沈東老能釀十八仙白酒。一日，有客自號回道人，長揖於門曰：「知公白酒新熟，遠來相訪，願求一醉。」實熙寧元年八月十九日也。公見其風骨秀偉，跫然起迎，徐觀其碧眼有光，與之語，其聲清圓，於古今治亂、老莊浮圖氏之理，無所不通，知其非塵埃中人也。因出酒器十數於席間曰：「聞道人善飲，欲以鼎先為壽，如何？」〔回〕公曰：「飲器中惟鐘鼎為大，屈卮螺杯次之，而梨花蕉葉最小。請戒詩人次第速斟，當為公自小至大以飲之。」笑曰：「有如顧愷之食蔗，漸入佳境也。」又約周而複始，常易器滿斟於前，笑曰：「所謂杯中酒不空也。」回公興至即舉杯舉{{浮}}白。常命東老鼓琴，回乃浩歌以和之。

又嘗圍棋以相娛，止弈數子輒拂去，笑曰：「只恐棋終爛斧柯。」回公自日中至暮已飲數斗，〔了〕無酒{{醉}}色。是夕月微明，秋暑未退，蚊蚋尚多，詩人秉扇驅拂，偶滅一燭。回公乃命取竹枝，以餘酒巽之，插於遠壁。須臾蚊蚋盡棲壁間，而所飲之地灑然。東老欲有所叩，先托以求驅蚊之法。回云：「且飲，小術烏足道哉！聞公自能黃白之術，未嘗妄用，且篤於孝義，又多陰功。此予今日所以來尋訪而將以發之也。」東老因叩長生輕舉之術。回公曰：「以四大假合之身，未可離形而頓去，惟死生去住為大事。死知所住{{往}}，則神生於彼矣。」

東老攝衣起謝：「有以喻之。」回公曰：「此古今所謂第一最上極則處也。此去五年，複遇今日，公當化去，然公之所鐘愛者子階{{偕}}也。治命時不得見之。

當此之際，公亦先期而知{{致}}，謹勿動懷，恐失喪公之真性。」東老頷而悟之。

飲將達旦，則甕中所釀止留糟粕，而無餘瀝矣。回公曰：「久不游浙中，今日為公而來，當留詩以贈。然吾不學世人用筆書。」乃就擘席上榴皮畫字，題於庵壁。

其色微黃，而漸加黑。故其言有《回仙人〔題〕贈東老詩》：「西鄰已富憂不足，東老雖貧樂有餘。白酒釀來緣好客，黃金散盡為收書。」凡三十六年{{字}}。已而告別，東老啟關送之，天漸明矣。握手並行，笑約異時之集。至舍西石橋，回公先度，乘風而去，莫知所適。後四年中秋之吉，東老微恙，乃屬其族人而告之曰：「回公熙寧元年八月十九日嘗謂予曰：『此去五年，複遇今日，當化去。』予意明年，今乃熙寧之五年也。子階{{偕}}又適在京師干薦，回公之言其在今日乎？」及期捐館。凡回公所言，無有不驗。〔陸元光《同仙錄》，同上〕

吾乃京兆人，唐末，累舉進士不第，因游華山，遇鐘離傳授金丹大藥之方；複遇苦竹真人，方能驅使鬼神；再遇鐘離，盡獲希夷之妙旨。吾得〔道〕年五十，第一度郭上灶，第二度趙仙姑。郭性頑鈍，只與追錢延年之法；趙性通靈，隨吾左右。吾惟是風清月白，神仙會聚{{聚會}}之時，嘗游兩浙京汴譙郡。嘗著白衣闌〔衫〕角帶，右{{左}}眼下有痣，如人間使者箸頭大。世言吾賣墨，飛劍取人頭，吾聞乃{{哂}}之。實有三劍：一斷煩惱，二斷貪嗔，三斷色欲，是吾之劍。

世有傳吾之神，不若傳吾之法；〔傳吾之法）不若傳吾之行。何以故？為人若反是，雖攜手接武，終不成道。苕溪漁隱曰：回仙有《沁園春》一闋，明內丹之旨，語意深妙，惜乎世人但歌其詞，不究其理，吾故表顯之。云：「七返還丹，在人先須，煉己待時。正一陽初動，中宵漏永；溫溫鉛鼎，先{{光}}透簾幃。造化爭馳，虎龍交合，進火工夫尤鬥危。曲江上，看月華瑩淨，有個烏飛。當時自飲刀圭。又誰信，無中養就兒。辨水源清濁，木金間膈{{隔}}，不因師指，此事難知。

道要玄微，天機深遠，下手速修猶太遲。蓬萊路，遠{{仗}}三千行滿，獨步雲歸。」

〔同上〕

●卷四十·神仙門

陳東，靖康間嘗飲於京師酒樓。有倡打坐而歌者，東不願{{顧}}。乃去倚欄獨立，歌《望江南》詞，音調清越，東不覺傾聽。視其衣服皆故弊，時以手揭衣爬搔，肌膚綽約如雪。乃複呼使前再歌之。其詞曰：「闌幹曲，紅繡簾旌。花嫩不禁纖手捻，被風吹去意還驚。眉黛蹙山青。」「鏗鐵板，閒引步虛聲。塵世無人知此曲，卻騎黃鶴上瑤京。風冷月華清。」東問何人制，曰：「上清蔡真人詞也。」歌罷，得數錢，下樓，亟遣僕追之，已失矣。〔出《夷堅志》、《漁隱叢話》前集卷五八〕

「心事數莖白髮，生涯一片青山。空林有雪相待，野路無人自還。」李主好書神仙隱遁之詞，豈非遭罹多故，欲脫世網而不得者耶？〔東坡〔同上〕

葛稚川《神仙傳》載王方平，麻姑降蔡經家。方平謂曰：「不見姑已百年矣。」

擘麟脯行酒，而蔡經竊視麻姑手如鳥爪，心念曰：「背癢時正可爬背。」方任{{在}}念，而方平已知，責經曰：「麻姑神人，汝何忽謂其手可爬背！」於是鞭經背。皇中，江西有一事正類此，或《題麻姑壇記》以嘲之曰：「五百年來別恨多，東征重得見青蛾。擘麟方擬窮歡喜，不禁閒人背癢何！」〔《隱居詩話》〔同上〕

劉跛子者，青州人也，拄一拐，每歲必一至洛中看花，館範家園。春盡即還京師。為人談噱有味，範家子弟多狎戲之。有大範者，見之即與二十四金，曰：「跛子吃半角。」小範者，即與十{{一}}金吃碗羹。於是以詩謝伯仲曰：「大範見時二十四，小範見時吃碗羹。人生四海皆兄弟，酒肉林中過一生。」張丞相召自荊湖，時跛子與客飲市橋。客聞車騎〔過〕甚盛，起觀之。跛子挽其衣使且飲，作詩曰：「遷客湖湘召赴京，輪蹄迎送一何榮！爭如與子市橋飲，且免人間寵辱驚？」陳瑩中甚愛之，作長短句贈之曰：「槁木形骸，浮雲身世，一年兩到京華。

人{{又}}還乘興，閒看洛陽花。聞道呈紅最好，春歸後，終委泥沙。忘言處，花開花謝，不似我生涯。年華。留不住，飢餐困寢，觸處為家。這一輪明月，本自無瑕。隨分冬裘夏葛，都不會赤水黃芽。誰知我，春風一拐，談笑有丹砂！」

餘政和春見於興國〔寺〕，以詩戲之曰：「相逢一拐大梁間，妙語時時見一班。

我欲從公蓬島去，爛銀坑裡看青山。」予姻家許中複之內，乃趙概參政之孫，云：「我十許時見劉跛子來覓酒飲，笑語而去。」計其壽百四五十許。嘗書{{館}}於京師新門張婆店三十年，日坐相國寺東書邸中，人無識之者。〔《冷齋夜話》，同上〕

範致虛居方城，有高士館於家，自言昔乃白髮社翁，遇師授以神藥，今年逾下壽，顏渥如丹，有孺子色。既久〔告〕歸，留一絕，末句云：「莫訝杖藜歸去早，舊山閒卻一溪雲。」〔《西清詩話》，同上〕

賣墨者潘谷，餘不識其人，然聞其所為，非市井人也。墨既精妙，而價不二。

士或不持錢求墨，不計多少與之。此豈徒然者哉！余嘗與詩云：「一朝入海尋李白，空看人間畫墨仙。」一日，忽取欠墨錢券焚之，飲酒三日，發狂浪走，遂赴井死。人下視之，蓋趺坐井中，手尚持數珠也。見張元明說如此。〔東坡，同上〕

近有人游羅浮，留{{一}}宿岩谷間。中夜見一人，身無衣而紺毛覆體，意必仙也，乃再拜問道，其人了不顧，但長嘯數聲，響震林木。歌詩云：「雲來萬嶺動，雲去天一色。長嘯兩三聲，空山秋月白。」〔《西清詩話》，同上〕

張，熙於中夢行{{人}}入空中，聞天風海濤，聲振林木。徐見海中樓闕金碧，瓊琚琅佩者數百人，揖出紙請賊詩，細視筆硯皆碧玉色。且戒之曰：「此間文章要似隱起鸞鳳，當與織女機杼分巧，過是乃人間語耳。」成一絕句云：「天風吹散赤城霞，染出連雲萬樹花。誤入醉鄉迷去路，旁人應笑忘還家。」有仙人曰：「子詩佳絕，未免近凡。」酌酒一杯，極甘寒。忽覺身墮萬仞山而寤。

〔同上，同上〕

虔州布衣賴仙芝言，運州有黃損僕射者，五代時人，僕射蓋事南漢，未老退歸，一日忽遁去，莫知其存亡。子孫畫象事之，凡三十二年複歸，坐阼階上，呼家人；其子適不在，孫出見之，索筆書壁上云：「一別人間歲月多，歸來人事已消磨。惟有門前鑒池水，春風不改舊時波。」投筆竟去，不複{{可}}留。子歸問其狀貌，孫云：「甚似影堂老人也。」無異{{運人}}相傳如此，後頗進仕{{二字作「有仕進」}}者。」〔東坡，同上〕

太學體遠齋澆州一士{{同}}人遇游道士，遭士本里人，化去已多年。一日，來客位相訪，約士{{同}}人請假，歸齋，假簿中有詩一絕，乃道士所書也。詩云：「相別來來一百秋，幻泡重作故人游。紫泥白雪尋常事，何苦人間詩不休。」

〔《今是堂手錄》，同上〕

鐘弱翁帥乎涼，一方士通謁，從牧童牽黃犢立於庭下。弱翁異之，指牧童曰：「道人頗能賦此乎？」笑曰：「不煩我語，是兒能之。」牧童乃操筆大書云：「草鋪橫野六七里，笛弄晚風三四聲。歸來飽飯黃昏後，不脫蓑衣臥月明。」既去，郡人見方土擔兩大甕，長歌出郭，跡之不見。兩甕乃二口，豈洞賓耶？〔《西清詩話》，同上〕

回先生過湖州東林沈氏飲醉，以石榴〔皮〕書其家東老庵之壁云：「西鄰已富憂不足，東老雖貧樂有餘。白酒釀來緣好客，黃金散盡為收書。」東老，沈氏之老自謂也。餘次其韻云：「世俗何知貧是病，神仙可學道之餘。但知白酒留佳客，不問黃公覓素書。」「符離道士晨興際，畢岳先生尸解餘。忽見《黃庭》丹篆句，猶傳青紙小朱書。」「淒涼雨露三年後，仿佛塵埃數字餘。至用榴皮緣底事？中書君豈不中書？」山谷云：「秋風吹渭水，落葉滿長安。黃塵車馬道，獨清閒。自然爐鼎，虎繞與龍盤。九轉丹砂就，琴心三疊，蕊珠看舞胎仙。便萬釘寶帶貂蟬，富貴欲薰天。黃糧炊未熟，夢驚殘。是非海底{{里}}，直道作人難。

袖手江南去，白蘋紅蓼，再游湓浦廬山。往{{住}}三〔十〕年。」有人書此曲於州東茶園酒肆之柱問。或愛其文指趣而不能歌也。中間樂工或按而歌之，輒以俚語竄語{{入}}，然有市井氣，不類神仙中人語也。十年前有醉道士歌此曲廣陵市上，童兒和之，乃合其故時語。此道士去後，乃以物色跡〔逐〕之，知其為呂洞賓也。苕溪漁隱曰：近時吳江長橋垂虹亭屋山壁上草書一詞，人亦以為呂仙作，其果然耶？詞曰：「飛梁欹水，虹影清光曉。桔里漁鄉半煙草。看來今往古，物是人非，天地里，惟有江山不老。雨衣風帽，四海誰知道。

一劍橫空幾番到。按玉龍，嘶未斷，月冷波寒歸去也，琳宇洞天無鎖。指雲屏煙嶂是吾廬，但滿地蒼苔，年年不掃。」〔東坡。同上〕

知制誥李大臨，西川人。有門人，背傴不能仰視。因{{以}}藥市罷，見一道士云：「秀才有錢，丐一二百為酒資。」書生云：「家貧無錢，所居有薄釀，同一醉可乎？」道士欣然便往，酒半，道士問何故背傴，書生言不幸遇此疾，無如之何。道士因出藥三十粒云：「來日五更，面東以新汲水下，覺微燥不足怪。」

書生如所教，既服藥，燥甚，不可勝，展轉於榻上，亦甚悔之。然每一伸縮，漸覺舒快，比明，身已直矣。蜀人重藥市，蓋常有神仙之遇焉。〔《文昌雜錄》，同上後集卷三八〕

餘洽平末，溯峽還蜀，泊舟仙都山下。有道士以陰真君《長生金丹訣》石本相示，予問之曰：「子知金丹訣耶？」道士曰：「不知也。然士大夫過此，必以問之，庶有知之者。」予佳其意，試問以燒煉事，對曰：「養生有內外，精氣，內也，非金石所能堅凝；四支百骸，外也，非精氣所能變化。欲事內，必調養精氣極而後內丹成，則不能死也。然隱居人間，久〔之〕或托尸解而去，求變化輕舉，不可得也。蓋四大本外物和合而成，非精〔氣〕所能易也，惟外〔丹〕成，然後可以點瓦礫、化皮骨，飛行無礙矣。然內丹未成，內無以交之，則服外丹者多死。譬積枯草弊絮而置火其下，無不焚者。」予甚善其說，告之曰：「昔人有服金丹，不幸赴井而死，既而五髒皆化為黃金者，又有服玉屑死於盛夏而尸不敗壞者，皆無內丹以主之也。子之說信然哉！」後十餘年，官{{館}}於南京張公安道家，有一道人，陝人也。為公養金丹，其法用紫金丹砂，費數百千，期年乃成。

公喜告予曰：「吾藥成，可服矣。」予謂公何以知其藥成。公曰：「《抱樸子》言藥既成，以手握之如泥出指間者，藥〔功〕真成也。今吾藥如是，以是知其成無疑也{{矣}}。」予為公道仙都所聞，謂公曰：「公自知內丹成，則此藥可服；若猶來也，姑俟之若何？」公笑曰：「我姑俟之。」〔《龍川略志》，同上〕

●卷四十一·歌詠門

熙寧間，奉詔定蜀楚秦民{{氏}}三家所獻書，得一弊紙，所書花蕊夫人詩〔共〕三十二首，乃夫人親筆，而辭甚奇，與王建《宮詞》無異。自唐至今，誦者不絕口，而此獨遺棄不見取。前受詔定三家書者，又斥去之，甚可惜也。謹令繕寫入三館而歸，口誦數篇於丞相安石。明日{{與}}中書語及之，而王馮京願傳其本，於是盛行於世。夫人，偽蜀孟昶詩人，事具《國史》。苕溪漁隱曰：余閱此詞，如：「龍池九曲遠相通，楊柳絲牽兩岸風。長似江南好風景，畫船來往碧波中。」「梨園弟子簇池頭，小樂攜來候宴游。試炙銀笙先按拍，海棠花下合《梁州》。」「月頭支給買花錢，滿殿宮人近數千。遇著唱名多不語，含羞走過御床前。」「內人追逐採蓮時，驚起沙鷗兩岸飛。蘭〔棹〕把來齊拍水，並船相鬥濕羅衣。」「廚船進食簇時新，侍坐無非列近臣。日午殿頭先{{宣}}索膾，隔花催喚打魚人。」皆清婉可喜。花蕊又別有逸詩六十六篇{{首}}，有{{乃}}近世好事者旋加搜索續之，篇次無倫，語意與前詩相類者極少，誠為亂真矣。聊摘其一二云：「羅衫玉帶最風流，斜插銀篦慢裹頭。閒向殿前騎禦馬，掉鞭橫過小紅樓。」「春日龍池小宴開，岸邊亭子號流杯。沉檀刻作神仙女，對捧金杯水上來。」

〔王子甫〔《漁隱叢話》後集卷四○〕

用世宗時，陶尚書穀奉使江南，韓熙載遣家妓〔以〕奉盥，及旦，有書謝，略云：「巫山之麗質初臨，霞侵鳥道；洛浦之妖姿自至，月滿鴻溝。」舉朝不能會其辭。熙載因召家〔妓〕汛之，云，是夕忽當浣濯焉。〔《緗素雜記》，同上〕

唐高宗燕群臣，《賞雙頭牡丹詩》，上宮昭容一聯云：「勢如連璧友，情若臭蘭人。」計之，必一英奇女子也。〔《許彥周詩話》，同上〕

《東坡後集》有《題織錦圖上回文》〔三首〕。其一云：「春晚落花餘碧草，夜涼低月半枯桐。人隨遠馬{{雁}}邊城暮，雨映疏簾繡閣空。」其二云：「紅手素絲千字錦，故人新曲九回腸。風吹絮雪愁縈骨，淚灑縑書恨見郎。」其三云：「羞看一首《回文錦》，錦似文君別恨深。頭白自吟悲賦客，斷弦{{腸}}愁是斷弦琴。」《淮海集》載東坡《跋》云：「餘少時見一江〔南〕本，其後有人題詩十餘首，皆奇絕，今記其三首。」然則此詩非東坡所作也。少游又云：「子瞻記江南所題詩本不全，餘嘗見之，記其五絕，今以樸子瞻之遺。」即《叢話前集》所載《回文詩》五首是也。世以為少游所作，亦非也。〔《苕溪漁熄》，同上〕

蘇蕙《織錦回文詩》，所傳舊矣。故少常沈公複傳其畫，由是若蘭之才益著，然其詩回旋書之，讀者唯曉外繞七言，至其中方則漫弗可考矣。若沈公之博古，亦謂辭句脫〔略〕讀不成文。殊不知此詩織成，本五色相宣，因以別三四五七言之異。後人流傳，不複施採，故迷其句讀，非辭句之脫略也。政和初，予在洛陽，於衛晉玉許得唐程土南效此〔詩〕，並申П之{{所}}釋，而後曉然。是詩初不舛脫，蓋沈公未嘗見此本耳。然申П所釋，但依士南之設色，其七言數火，其色反黃；四言數金，其色反綠：於五行為弗類。意蘇氏詩圖之色為不耳{{爾}}。今因冠詩於畫，遂別而正之。三四五七言之詩，各隨其{{所}}行而為之色。觀者見其色，則詩之言數可知已。至於士南之文，既有釋者，則賦採自從其舊，而並錄於其{{弁}}首云。〔《東觀餘論》，同上〕

載《璇璣圖序》云：「前秦安南將軍竇滔有寵姬趙陽台，歌舞之妙，無出其右。滔置之別所。妻蘇知之，求而獲焉，苦加撻辱，滔深恨之。陽台又專何蘇之短，讒毀交至，滔益忿。蘇氏年二十一，滔鎮襄陽，與阻台之任，絕蘇氏之音問。

蘇悔恨自傷，因織錦回文題詩二百餘首，計八百餘字，縱橫反覆，皆為文章，名曰《璇璣圖》，遣蒼頭齎至襄陽，滔覽錦字，感其妙絕，因送陽台之關中，而具車從迎蘇氏，恩好愈重。」苕溪漁隱曰：「王初寮有《點絳唇》一詞，送韓濟之歸襄陽云：「峴首亭空，勸君休墮《羊碑》淚。宦游如寄。且伴仙{{山}}翁醉。

說與鮫人，莫解江皋佩。將歸思。暈紅縈翠。袖{{細}}織回文字。」初寮用〔前〕

事以其漢上故〔事〕，然於送人之詞，似難用也。〔《侍兒小名錄》，同上〕

南齊楊侃性豪侈。舞人張靜婉腰圍一尺六寸，能掌上舞。唐人作《楊柳枝》辭曰：「認得楊〔家〕靜婉腰。」後人卻除家字，只使楊靜婉，誤矣。李太白云：「《子夜吳歌》動君心。」李義山云：「鶯有{{能}}《子夜歌》。」晉有子夜女善歌，非當時可及也。〔《許彥周詩話》，同上〕

古今詩人詠婦人者，多以歌舞為稱。粱元帝《妓應令詩》云：「歌清隨澗響，舞影向池生。」劉孝綽看《妓詩》云，「燕姬臻妙舞，鄭女愛清歌。」北齊蕭放《冬夜對妓詩》云：「歌還《團扇》後，舞出妓行前。」弘執恭《觀妓詩》云：「學{{合}}舞俱回雪，分歌共落塵。」陳陰鏗《侯司空宅詠妓詩》云：「鶯啼歌扇後，花落舞衫前。」陳劉刪亦云：「山邊歌兩{{落}}日，池上舞《前溪》。」

庾信《趙王看妓詩》：「綠珠歌扇薄，飛燕舞衫長。」江總《看妓詩》云：「並歌時轉黛，息舞暫分香。」隋盧思道《夜聞鄰妓詩》：「怨歌聲易斷，妙舞態難收{{雙}}。」陳元ロ《春園聽妓詩》云：「紅樹搖歌扇，綠珠飄舞衣。」釋法宣《觀〔妓〕詩》云：「舞袖風前舉，歌聲扇後嬌。」王《詠妓詩》云：「早時歌扇薄，今日舞衫長。」劉希夷《春日閨人詩》云：「池月憐歌扇，山雲愛舞衣。」

以歌對舞者七，以歌扇對舞衣者亦七。雖相緣以起，然詳味之，自有工拙也。杜子美取以為艷曲云：「江清歌扇底，野曠舞衣前。」〔《複齋漫錄》，同上〕

綠珠井在白州雙角山下。昔梁氏之女有容貌，石季倫為交趾採訪使，以真珠三斛買之。梁氏之居，舊井存焉。耆老云：汲飲此井者，誕女必多美。里閭以美色無益於是{{時}}，遂以巨石填之。苕溪漁隱曰：山谷詩云：「欲買娉婷供煮茗，我無一斛明月珠。」用此事也。〔《太平廣記》，同上〕

石季倫《王明君辭》云：「延我以{{于}}穹廬，加我閼氏名。」閼氏，單子妻也。上烏前，下章移切。《前漢匈奴傳》曰：「冒頓後有愛閼氏生少子。」顏注：「閼氏，匈奴皇后號。」劉貢父云：「匈奴單于號其妻為閼氏耳。顏便以皇後解之，大俚俗也。」《西河舊事》云：「失我祁連嶺，使我六畜不蕃息；失我焉支山，使我婦女無顏色。」蓋北方有焉支山，山多〔作〕紅藍，北人採其花染緋，取其英鮮者作胭脂，婦人妝時，用此{{作}}顏{{頰}}色，殊鮮明可愛。匈奴名妻閼氏，言可愛如胭脂也。錢昭度作《王昭君詩》云：「閼氏才聞易妾名，歸期長似俟河清。」則誤讀氏字為姓氏之氏矣。〔《藝苑雌黃》，同上〕

古今辭人作《明妃辭曲》多矣。意皆一律。惟呂居仁獨不蹈襲，其詩云：「人生在相合，不論胡與秦。但取眼前好，莫言長苦辛。君看輕薄兒，何殊胡地人。」〔《苕溪漁隱》，同上〕

韓子蒼《題昭君圖詩》：「寄語雙鬟負薪女，灸面謹勿輕離家。」余考《唐逸士傳》云：「昭君〔村〕至今生女必灸其面。」白樂天詩：「至今村女面，燒灼成瘢痕。」乃知灸面之事，樂天已先道之也{{矣}}〔《複齋漫錄》，同上〕

《漢書》竟寧元年，呼韓邪來朝，言願婿漢氏。元帝以後宮良家子王昭君字嬙妃{{配}}之，生一子。株累立，複妻之，生二女。至範曄書始言入宮久不見御，積怨，因掖庭令請行。單于臨辭大會，昭君豐容靚飾，顧影徘徊，竦動左右。帝驚悔，欲複留，而重失信夷狄。然曄不言呼韓邪願婿，而言賜以宮女，又言字昭君，生二子，與前書皆不合。其言不願妻其子而詔使從胡俗，此自{{是}}烏孫公主，非昭君也。《西京雜記》又言：「元帝使畫工圖宮人，〔宮人〕皆賂畫工，而昭君獨不賂，乃惡圖之。既行，遂〔按〕誅毛延壽。」《琴操》{{之按}}又言：「本齊國王穰女，端正閒麗，未嘗窺看門戶。穰以其〔有〕異，人求之不與。年十七，進之帝。以地遠不幸。欲賜單于美人，嬙對使者越席請往。後不願妻其子，吞藥而卒。」蓋其事雜出，無所考正。自信史書尚不同，況傳記乎？要之，《琴操》最牾矣。按昭君，南郡人。今秭歸縣有昭君村，村人生女，必灼艾灸其面，慮以色選故也。昭君卒，葬匈奴，謂之青塚。晉以文王諱昭，〔故〕號明妃云。」

〔韓子蒼《昭君圖敘》，同上〕

●卷四十二·鬼神門

昔年陳州有女妖，自云孔大娘。□{{每}}昏夜於鼓腔中與人語言，尤知未來事。時晏元憲{{獻}}，守陳，方制小詞一闋，修改未定，而孔大娘已能歌之矣。

亦可怪也。〔《漁隱叢話》後集卷三八〕

長安慈恩寺有數女仙夜游，題詩云：「黃子陂頭有{{好}}月明。強踏華筵到曉行。煙波山色翠黛橫。折得落{{荷}}花遠恨生。」化為白鶴飛去。明夜又題一首：「湖水團團夜如鏡。碧樹紅花相掩映。北斗闌幹移曉柄。有似佳期常不定。」

亦婉約可愛。〔《許彥周詩話》，同上〕

請紫姑神，大抵能作詩，然不甚過人。舊傳一士人家請之，既降，偶書院中子弟作雨詩，因率爾請賦，頃刻書滿紙。其警句云：「簾卷滕王閣，盆翻白帝城。」

誠可喜也。〔同上，同上〕

《雲齋廣錄》載，司馬官於錢塘，夢蘇小小歌《蝶戀花》詞一闋，其詞頗佳，詞云：「妾在錢塘江上住。花開花落，不記流年度。燕子卻銜{{銜將}}春色去，黃昏幾度消消{{瀟瀟}}雨。蟬鬢犀梳雲欲{{半}}吐。檀板新聲，唱徹《黃金縷》。酒醒夢回無覓處。淒涼明月生秋圃。」〔《苕溪漁隱》，同上〕

魯直記江亭鬼所題詞有「淚眼不曾晴」之句，餘以此鬼剽東坡樂章有「秋雨晴時淚不晴」之語。〔《複齋漫錄》，同上〕

東坡記秦少游言，寶應民有嫁娶會客者，酒半，客一人徑赴水曰：「有婦人以詩招我，詩云：『長橋直下有蘭舟，破月衝煙任意游。金玉滿堂何所用，爭如年少去來休！』」余讀張君房《脞說》：進士謝フ寓居寶應。晚至縣橋，忽見女郎自舟中出曰：「某，楚小陂{{波}}也，可見訪舟中。」懷中出詩二首，其一云：「畫橋直下是蘭舟，破月衝煙任意游。金玉滿堂無用處，早隨年少去來休。」其二云：「妾貌君才兩不常，君今休苦更思商{{量}}。兒家自有清溪水，飲著方知氣味長。」前篇與少游所言不同者數字，更有二首為異。至謂寶應亦同。君房著《脞說》在真廟時，不應東坡少游之忘{{忘之}}也。〔《複齋漫錄〔同上〕》〕

余讀《江南錄》：丘孟陽有賦名，嘗夢一官人延入一第中，具飲，其旁幾上有書一卷，孟陽展讀謂曰：「斯乃吾所述賦稿，何至茲乎？」其人曰：「昔公焚之時，吾得之矣。」孟陽因就求之。答曰：「它日若至衡山，必當奉還。」後官至衡州茶陵令，乞致仕，卒於衡州。今世〔言〕焚故書，必毀而燔之，蓋可信也。

〔《文昌雜錄〔同上〕》〕

呂申公夷簡嘗通判蜀中，忘其郡名。廨宇中素有鬼物，號榆老姑，乃榆木精，其狀一老醜婦。常出廚間，與群婢相{{為}}偶，或時不見。家人見之久，亦不以為怪。公呼問之，即下階拜{{之}}云：「妾在宅日久，雖非人然不〔敢〕為禍。」

公亦置而不問。常謂公他日必大貴。一日忽懷妊，群婢戲之，自言非久當產，遂月餘{{忽}}不見。〔忽〕出云：「已產矣，請視之，後園榆木西南生大贅乃是。」

視之果然。〔《見聞錄》，同上〕

東坡記徐州通判李絢，有子年十七八，不善作詩，忽詠《落花》云：「流水難窮目，斜陽易斷腸。誰同砑光帽，一曲舞《山香》。」人驚問之，若有物憑者，云是謝中舍。問其砑光帽事，自云：「西王母宴群仙，有舞者戴砑光帽，帽上簪花，舞《山香》一曲，未終，花皆落去。」余讀唐《羯鼓錄》，〔見〕汝陽王，明皇愛之，乃{{每}}隨游幸。常戴砑綃帽子打曲。上有{{自}}摘紅槿花一朵置之帽上，遂奏舞《山香》一曲，花不落墜，上〔大〕笑。此事與前極相類。〔《複齋漫錄》，同上〕

陳甲為成都守李西美ギ館客，舍於治事堂東偏之取竹齋。紹興二{{三}}十一年四隻，西美、浣花回得疾，旬日問，甲已寢，聞堂上婦人語笑聲，即起映門窺觀。有女子十餘〔人〕，皆少艾有容色，而衣〔服〕結束頗與世俗異。或坐或立，或步庭中。甲猶疑其為帥家人以主人翁病輒出，但怪其多也。頃之，一人曰：「中夜無以為樂，盍賦詩乎？」即口占曰：「晚雨簾纖梅子黃，晚雲卷雨月侵廊。

〔樹〕陰把酒不成飲，識著無情更斷腸。」一人應聲答之曰：「舊時衣服盡雲霞，不到迎仙不是家。今日樓台渾不識，只因古木記宣華。」餘人方綴思，甲味其詩語不類人，方悟為鬼物。忽寂無所見。後以語蜀郡父老，皆云：孟氏有國時，嘗造宣華殿於摩訶池上，今郡堂乃其故址。所見之鬼，〔蓋宮〕妾雲。西美病遂不起。〔《夷堅志》，同上前集卷五八〕

魯直自黔安出峽，登荊州江亭，柱間有詞曰：「簾卷曲闌獨倚。江展暮天無際。淚眼不曾睛，家在吳頭楚尾。數點雪花亂委。撲漉沙鷗驚起。詩句始{{恰}}

成時，沒入蒼煙叢里。」魯直讀之，淒然曰：「似為予發也。不知何人所作，所題筆勢妍軟欹斜，類女子，而有眼淚不曾晴之句，不然，則是鬼詩也。」是夕，有女子絕艷，夢於魯直曰：「我家豫章吳城山，附客舟至此，墮水死，不得歸，登江亭有感而作，不意公能識之。」魯直驚寤，謂所親曰：「此必吳城小龍女也。」

〔《冷齋夜話〔同上〕》〕

長安南山下，一書生作小圃，蒔花木。一日，有金犢車，從數女奴，皆艷麗，下飲於庭，邀生同坐，甚款洽。將別，出小碧箋題詩曰：「相思無路莫相思，風裏楊花一{{只}}片時。惆悵深閨獨歸處，曉鶯啼斷綠楊枝。」〔《侯鰭錄》，同上〕

張確嘗游上白蘋洲，見碧衣女子攜手吟詠，一篇云：「碧水色堪染，白蓮香正濃。分飛俱有恨，此別幾時逢。藕隱玲瓏玉，花藏縹緲容。何當假雙翼，聲影暫相從。」確逐之，化為翡翠飛去。〔《樹萱錄》，同上〕

番禺鄭僕射嘗游湘中，宿於驛樓。夜遇女子誦詩云：「紅樹醉秋色，碧溪彈夜弦。佳期不可再，風雨杳如年。」頃刻不見。〔《樹萱錄》，同上〕

「明月清風，良宵會同。星河易翻，歡娛不終。綠樽翠杓，為君斟酌。今時{{夕}}不飲，何時歡樂！」此《廣記》所載鬼詩也。山谷云：「當是鬼中曹子建所作。」翰林蘇公以為然。又一篇云：「玉盧金缸，願陪君王。邯鄲宮中，金石絲簧。鄭女衛姬，左右成行。紈綺繽紛，翠眉紅妝。王歡轉盼，為王歌舞。願得君歡，長無災苦。」蘇公以為「邯鄲宮中，金石絲簧」，此兩句不惟人少作，而知之者亦極難得耳。醉中為餘書此。張文潛見坡穀論說鬼詩，忽曰：「舊時鬼作人語，如今人作鬼語。」二公大笑。〔《王直方詩話》，同上〕

東坡作《虔州八境詩》曰「山中木客解吟詩」。《十道四番志》記虔州上洛山有木客鬼，與人交甚信，未嘗言能作詩也。後得《續法帖》記木客詩云：「酒盡君莫沽，壺傾我當發。城市多器塵，還山弄明月。」方知得句之因。徐鉉謂鄱陽山中有木客，自言秦時造阿房宮採木者。豈鉉未嘗見《十道四番志》也{{耶}}？

〔《漫叟濤話》，同上〕

春草萋萋春水綠，野棠開盡飄香玉。繡嶺宮前白發人，猶唱開元太平曲。」

「忽然湖上片雲飛，不覺舟中雨濕衣。折得荷〔花〕渾忘卻，空將荷葉蓋頭歸。」

「浦口潮來初渺漫，蓮舟溶漾採花難。芳心不愜空歸去，會待潮回再摘看。」

「爺娘送我青楓根，不記青楓幾回落。當時手刺衣上花，今日為灰不堪著。」

「惆悵金泥撲蝶裙，春來猶見伴行雲。不教布施剛留得，恰似知逢李少君。」

「卜得上峽日，秋江風浪多。巴陵一夜雨，腸斷《木蘭歌》。」餘與魯直壽朋天〔啟〕會於伯時齋舍，此一卷皆仙鬼所作或夢中所作也。又記《太平廣記》中有人為鬼物所引入墟墓，皆華屋洞戶。忽為劫墓者所驚出，遂失所見，但云：「芫花半落，松風晚清。」吾每愛此兩句。〔東坡，同上〕

《酉陽雜俎》載鬼詩兩篇，山谷喜道之，其一曰：「長安女兒踏春陽，無處春陽不斷腸。舞袖弓彎渾忘卻，娥眉空帶九秋霜。」其二曰：「流水涓涓芹弩芽，織鳥雙飛客還家。荒村無人作寒食，殯宮空對棠梨花。」〔《洪駒父詩話》，同上〕

李真言字希古，嘗夢至一宮殿，有數百妓拋球，人唱一詩，覺而記三首云：「侍宴黃昏未肯休，玉階夜色月如流。朝來自覺承恩最，笑倩旁人認繡球。」

「隋家宮殿鎖清秋，曾見嬋娟繡球。金鑰玉簫俱寂寂，一天明月照高樓。」

「堪恨隋家幾帝王，舞腰ソ盡繡鴛鴦。如今重到拋球處，不是金爐舊日香。」

《今古{{古今}}詩話》中載此詩只有二首，不及此詳備，故盡錄之。〔《侯鯖錄》，同上〕

●卷四十三·釋氏門

《坡贈辨才》云：「我比陶令愧，公為遠公優。」時辨才退居，未嘗出入，坡往見之，遂出至風篁嶺。又云：「如{{聊}}使北{{此}}山人，求{{永}}記二老游。」用老杜《寄贊上人》「與子成二老，來往亦風流」，皆一儒一釋也。又《寄參寥問少游失解》云：「底事秋來不得解，{{之}}定中試與問諸天。」蓋劉禹錫《和宣上人賀王侍郎放榜後詩》云：「借問至公誰可印{{印可}}，支郎天眼定中觀。」不惟兼具儒釋，又正屬科場事，其不泛如此。〔《溪詩話》卷八〕

夢得送僧君素云：「去來皆是道，別此{{此別}}不消魂。」坡云：「古今正自同，歲月何必書？」此等語皆通徹無礙。釋氏所謂具眼也。〔同上，卷七〕

端師子始見弄師子者，發明心要，則以彩帛像其皮，時時著之，因以為號。

秦少游聞其高道{{道高}}，請申{{升}}座。端以手自指曰：「天上無雙月，人間只一僧。一堂風冷笑{{淡}}，千古意分明。」少游首肯之。能誦《法華經》，必得錢五百乃開秩{{帙}}，日誦數句，即持錢地坐，去其缺薄者，易之而去。好歌《漁父詞》，月夕必歌之達旦。有狂僧回頭和尚，以左道鼓動流俗，士大夫亦安其妄。方對丹陽呂公肉食，端徑至，指曰：「正當與麼時，如何是佛？」回頭不能遽對，端捶其頭，推倒乃行。又有妖人號不托，掘秀州城外地，有佛像，建塔其上，傾城敬信。端見堪{{手甚}}住曰：「如何是佛？」不托擬議，端之而去。

章相子厚請升座，使餘{{俞}}秀老撰疏敘其事曰：「推倒回頭，翻不托。七軸之《蓮經》未誦，一聲之《漁父》先聞。」端聽僧官宣至此，以手揶揄曰：「止。」

乃引聲吟曰：「本是瀟湘一釣客，自東自西自南北。」大眾雜然稱善。端顧大笑曰：「我觀法王法，法王法如是。」下座。〔《僧寶傳》、《漁隱叢話》後集卷三七〕

「釣魚船上謝三郎。雙鬢已蒼蒼。莎衣未必清貴，不肯換金章。汀草畔，浦花旁。靜鳴榔，自來〔往〕。好個漁父家風，一片瀟湘。」金華俞秀老作此篇，道人多傳之。非道意岑寂，其語不能如是。苕溪漁隱曰：《傳燈錄》云：玄炒，福州閩縣人，姓謝氏。幼好垂釣，泛小艇於南台江，狎諸漁者。年甫三十，忽慕出塵，乃棄釣艇，投芙蓉山訓禪師落發。〔秀老〕用此事也。〔山谷，同上〕

《冷齋夜話》謂道潛作詩，追法淵明，其詩有逼真處，曰：「數聲柔櫓蒼茫外，何處江村人夜歸？」又曰：「隔林仿佛聞機杼，知有人家住翠微。」餘細味之，句格固佳，但〔不〕異{{類}}淵明語，豈得謂之逼真處？若東坡《和陶詩》「前山正可數，後騎且勿驅」，此方是逼真處。德{{惠}}洪不善評詩，此{{其言}}

豈足憑哉！〔《苕溪漁隱》，同上〕

師住天台〔山〕梅子真舊隱。一僧入山迷路，問曰：「和尚在此山多少時也？」

師曰：「只見四山青又黃。」又問：「出山路什麼處去？」師曰：「流水可隨{{四字作「隨流」}}去。」僧歸說似鹽官，鹽官令僧去請{{師}}出山。師有偈云：「摧殘枯木倚寒林，幾度逢春不變心。樵客遇之猶不顧，郢人那得苦追尋？」大寂聞師住山，乃令一僧到問曰：「和尚見馬師得個什麼，便住此山？」師云：「馬師向我道即心是佛，我便向這裡住。」僧云：「馬師近日佛法又別。」師云：「作麼生別？」僧云：「近日又道非心非佛。」師云：「這老漢惑亂人，未有了日。任汝非心非佛，我只管即心即佛。」其僧回，舉似馬祖，祖云：「大眾，梅子熟也。」苕溪漁隱曰：韓子蒼《送僧住梅山詩》云：「寺聞{{門}}岑寂知何許？

想到{{對}}千岩萬壑開。待得梅山梅子熟，不辭先寄一枝來。」用前事也。〔《傳燈錄》，同上〕

「梵志翻著襪，人皆道是錯。乍可刺爾眼，不可隱我腳。」一切眾生顛倒，皆類如此。乃知梵志是大修行人也。昔茅容季偉，田家子爾，殺雞飯其母，而以草具飯郭林宗。林宗起拜之，因勸使就學，遂為四海名士。此翻著襪法也。今人以珍饌奉客，以草具奉其親；涉世合義則與己，不合義則稱親：萬世同流，皆季偉之罪人也。〔山谷《王梵志》，同上前集卷五八〕

明州妙音僧法淵，為人陽狂，日飲酒市肆，歌笑自如。丐錢於人，得一錢即欣然以為飲{{足}}，得之多，複與道路廢疾窮者。能言人禍福無不驗，人疑其精於術數，故號淵三命。發言無常，及問之，掉頭不答{{顧}}，惟雲去，去。有喪之家，必往哭之，葬則送之，無貧富皆往，莫測其意。人以其狂，又號顛僧。大覺禪師初住育王，開堂，僧倔然出問話，人莫不竊笑。大覺問：「顛僧是顛了僧，僧了顛？」答曰：「大覺是大了覺，覺了大？」大覺默然，眾皆驚愕。一日忽於市相別，攜酒一壺，至郡守宅前據地而飲，觀者千餘人。酒盡，懷中出頌一首欲化去，眾皆引聲大呼云：「不可於此。」遂歸妙音，跌坐而化。頌曰：「咄，咄，平生顛蹶。欲問臨行，爐中大雪。」真相至今存焉。〔《三山老人語錄》，同上後集卷三七〕

蓬州道士賈善翔字鴻舉，能劇談，善琴嗜酒，士大夫喜與之游。東坡嘗過之，獻{{戲}}書問曰：「身如芭蕉，心如蓮花，百節疏通，萬竅玲瓏。來時一，去時八萬四千。」末云：「鴻舉下語。」賈答曰：「老道士這裡沒許多般數。」張天覺跋其後云：「去時八萬四千，不知落在那邊。若不斬頭覓活，誰知措大參禪。」

〔《東皋雜錄》，同上〕

太白《夜懷》有句云：「宴坐寂不動，大千入毫髮。」潘佑《獨坐》有句云：「凝神入混茫，萬萬{{象}}成虛空。」予愛二才子吐辭精敏之力等，入道深密之狀同。合而書之，聊資己用。〔《法藏碎金》，同上〕

近時僧洪覺範頗能詩，其《題李畫象》云：「淮陰北面師廣武，其氣豈止吞項羽！公得李不肯誅，便知元濟在掌股。」此詩當與黔安並驅也。頃年僕在長沙，相從彌年，其他詩亦甚佳，如云：「含風廣殿聞棋響，度日長廊轉柳陰。」

頗似文章巨公所作，殊不類衲子。又善作小詞，情思婉約似秦少游，至如仲殊參寥，雖名世，皆不能及。〔《許彥周詩話》，同上〕

「城外土饅頭，餡草在城里。一人吃一個，莫嫌沒滋味。」己且為土饅頭，尚誰食之！今改「預先著酒澆，使教有滋味」。〔仙谷《王梵志》，同上前集卷五六〕

餘在{{住}}臨川景德寺，與謝無逸輩升閣，得禪月所畫十八應真象甚奇，而失第五軸。予口占嘲之曰：「十八聲聞解唾{{垂}}根，少叢林漢亂山門。不知何處羅齋去，不見雲堂第五尊。」明日，有女子來拜，敘曰：「兒，南營兵妻也，寡而食素。夜夢一僧來言曰：「我本景德僧，囚行失隊，煩相引歸寺可乎？」既覺而鄰家邀飯，入其門，見壁間有畫異僧，形象{{狀}}了然夢中所見也。」時朱世陡守臨川，異之，使迎還閣藏之。〔《冷齋夜話》，同上〕

元豐間嘗久旱，裕陵禁中齋禱甚力。一夕夢有僧乘馬馳空中，口吐雲霧，既覺，而雨大作。翌日，中貴人道夢中所見，物色於相國寺山{{三}}門五百羅漢中，至第十三尊略仿佛，即迎入內觀之，正所夢也。王丞相禹玉作《喜雨詩》云：「良弼為霖辜所{{宿}}望，神僧吐霧應精求。」元參厚之云：「仙驥雲穿仗下，佛花吹雨布{{匝}}天流。」蓋記此事。相國寺羅漢，本江南李氏時物，在廬山東林寺。」曹翰下江州，盡取其城中金帛寶貨，連百餘舟，私盜以歸。無以為名，乃取羅漢每舟載十許尊獻之。詔因賜相國寺，當時謂之「押綱羅漢」。

〔《石林詩話》，同上〕

魯直使予對句云「呵鏡雲遮月」，對曰：「啼妝露看{{著}}花。」魯直罪予於詩深刻見骨，不務含蓄。予竟不曉此論。〔《冷齋夜話》，同上〕

《僧寶傳》，覺範所撰也。但欲馳騁其文，往往多失事實。至於作贊，又雜以詩句，此豈史法示褒貶之意也哉？其詩云：「行盡湘西十里松，到門卻立數諸峰。崇公事跡無尋處，庭下春泥見虎蹤。」又云：「廬山殿閣如生成，食堂處處禪床折。我自三門如冷灰，盡日長廊卷風葉。」又為奇語云：「如月照眾水，波波頓見而月不分，如春行萬國，處處同時而春無跡。」但其才性競爽見於言語文字間，若於禪門本分事則無之也。〔《苕溪漁隱》，同上後集卷三七〕

前輩好稱僧悟清〔詩〕「鳥歸花影動，魚沒浪痕圓」，以為句意皆新。然余讀後梁沈君攸《臨水詩》云「花落圓紋出，風急細流翻。」乃知「魚〔沒〕浪痕圓」之句出於此也。〔《複齋漫錄》，同上〕

泉州僧慶老有詩云：「交情老去淡如水，病骨秋來瘦作{{似}}松。」真方外語也。〔《詩說》，同上〕

汪彥章《龍溪集》有《霜餘溪上四絕》，癩可《東溪集》亦有《霜餘溪上五絕》，內四絕即《龍溪集》中詩，但一絕不是，所謂「故人江北江南岸」者，餘皆同之，不知竟誰作邪？四絕中，其一云：「水似秋蛇巧作蟠，山如濃翠擁高鬟。

清風明月原無主，乞我煙蘿茅數間。」味{{殊}}清可愛。〔《苕溪漁隱》〔同上〕

●卷四十四·釋氏門

予謫海外，上元，椰子林中漁火三四而已。中夜聞猿聲淒動，作詞曰：「凝祥宴罷聞歌吹。畫轂走，香塵起。冠壓花枝馳萬騎。馬行燈鬧，鳳樓簾卷，陸海鰲山對。當年曾看天顏醉。御杯舉，歡聲沸。時節雖同悲樂異。海風吹夢，嶺猿啼月，一枕思歸淚。」又有《懷京師詩》云；「十分春瘦緣何事？一掬歸心未到家。」苕溪漁隱曰：忘情絕愛，此瞿曇氏之所訓，惠洪身為衲子，詞句有「枕思歸淚」及「十分春瘦」之語，豈所當然？又自載之詩話，矜炫其言，何無識之甚耶？〔《冷齋夜話》、《漁隱叢話》前集卷五六〕

往年餘宰分寧，覺範從高安來，館之雲岩寺。寺僧三百，各持一幅紙求詩于覺範，覺範斯須立就。餘見之不懌，曰：「詩當少加思，豈若是容易乎？」覺範笑曰：「取笑{{快}}吾意而已。」相別十年，覽其遺編，追記平生，不覺隕淚。

餘欲刪去冗長，定取精深數十百首，仍為作序以示世人，老懶未暇也。僧中初無具詩眼者，已刻板〔於〕書肆，每以為恨。〔韓子蒼〔同同〕

〔洪覺範詩云〕：「已收一霎挂龍雨，勿{{忽}}起千岩擷鷂風。」挂龍對手顛鷂皆方言，古今人未嘗道。又云：「麗句妙於天下白，高才俊似海東青。」

又云：「文如水行川，氣如春在花。」皆奇句也。〔《雪浪齋日記》云〔同上〕

餘至瓊州，劉蒙叟方飲於張守之席，三鼓云{{矣}}，遣急足來覓長短句，欲問{{問欲}}敘何事，蒙叟視燭有蛾，撲之不去，曰：「為賦此。」急足反走，持紙曰：「急為之，不然獲譴也。」餘口授吏書之曰：「密{{蜜}}燭花光清夜闌。

粉衣香翅繞團團。人猶認假為真實，蛾豈將燈作火看。方嘆息，為遮欄。也知愛處實難拚。忽然性命隨煙焰，始覺從前被眼瞞。」蒙叟醉笑首肯之。既北渡，夜發海津，又贈行，為之詞曰：「一段文章種性。更謫仙風韻。畫戟叢中，清香凝宴寢。落日清寒落{{勒}}花信。愁似海洗光詞錦。後夜歸舟，雲濤喧醉枕。」

〔《冷齋夜話》，同上〕

東坡長短〔句云〕：「村南村北響繅車。」參寥詩云：「隔林仿佛聞機杼，知有人家在翠微。」秦少游：「菰蒲深處疑無地，忽有人家笑語聲。」三詩大同小異，皆奇句也。〔《高齋詩話》，同上〕

吳僧道潛有標置，常自姑蘇歸西湖，經臨平道中作詩云：「風蒲獵獵弄輕柔，欲立蜻蜒不自由。五月臨平山下路，藕花無數滿汀洲。」東坡赴官錢塘，過而見之，大稱賞，已而相尋於西湖，一見如舊相識。及坡移守東徐，潛往訪之，館於逍遙堂，士大夫爭識之。東坡饌客罷，與〔之〕俱來，紅妝擁隨之。東坡遣一妓前乞詩，潛援筆而成曰：「寄語巫山窈窕娘，好將魂夢惱襄王。禪心已作沾泥絮，不逐春風上下狂。」一坐大驚，自是名聞海內。然性褊，憎凡子如仇。嘗作詩曰：「去歲春風上國行，爛窺紅紫厭平生。而今眼底無姚魏，浪蕊浮花懶問名。」士論以此少之。道潛作詩追法淵明，其語有逼真處。曰：「數聲柔櫓蒼茫外，何處江村人夜歸。」又曰：「隔林仿佛聞機杼，知有人家在翠微。」時從東坡在黃州，士大夫以書抵坡曰：「聞日與詩僧相從，豈非「隔林仿佛聞機杼」者乎？真東山勝游也。」坡以書示潛，誦前句，笑曰：「此吾師七字師號。」〔《冷齋夜話》，同上〕

華亭船子和尚有偈曰：「千尺絲綸直下垂，一波才動萬波隨。夜靜水寒魚不食，滿船空載月明歸。」叢林盛傳，想見其為人。山谷倚曲音歌成長短句曰：「一波才動萬波隨，蓑笠一鉤絲。金鱗正在深處，千尺也須垂。吞又吐，信還疑。

上鉤遲。水寒江靜，滿目青山，載月明歸。」〔《冷齋夜話》，同上〕

靈徹詩僧中第一，如「海月生殘夜，江春入暮年。」「窗風枯硯水，山雨慢瑟{{琴}}弦。」「經來白馬寺，僧到赤烏年。」前輩評此詩云：「轉石下千仞江。」

〔《雪浪齋日記》，同上〕

唐李心登之子源，以父死王難，不仕，居洛陽惠林寺，與僧圓澤游。一日，相約游峨嵋山，源欲溯峽，澤欲取斜谷路。源不可，曰：「吾已絕世事，豈可複道京師哉！」舟次南浦，見婦人錦襠負甕而汲者，澤望而泣曰：「吾不欲由此者，為是也。」源驚問之，澤曰：「婦人姓王氏，吾當為子，孕三歲矣，吾不來，故不得乳。今既見，無可逃者。三日浴兒時，願公臨我，以一笑為信。後十二年，杭州天竺寺外當與公相見。」至暮澤亡。婦乳三日，源往視之，兒見源果笑。源後適吳赴其約。聞葛洪川畔有牧童扣牛角而歌曰：「三生石上舊精魂，賞月吟風不要論。慚愧情人遠相訪，此身雖異性長存。」問：「澤公健否？」答曰：「李公真信士。」又〔歌〕曰：「身前身後事茫茫，欲話因緣恐斷腸。吳越山川尋已遍，卻回煙棹上瞿塘。」遂去，不知所之。東坡詩云：「欲向錢塘訪圓澤，《葛洪波{{陂}}》畔帶秋深。」即此事也。〔《甘澤謠》，同上〕

遠法師居廬山下，持律精苦，過中不受密{{蜜}}湯；而作詩換酒飲陶彭澤。

送客無貴賤，不過虎溪，而與陸道士行，過虎溪數百步，大笑而別。故禪月作詩云：「愛陶長官醉兀兀，送陸道士行遲遲。買酒過溪皆破戒，斯何人斯師如斯！」

故效之：「留陶淵明把酒碗，送陸修靜過虎溪。胸次九流清似鏡，人間萬事醉如呢。」〔山谷〔同上〕

文殊問無著：「近離甚處？」著云：「南方。」殊云：「南方佛法如何多少？」

著云：「或三百，或五百。」著問：「此〔間〕如何住持？」殊云：「凡聖同居，龍蛇渾雜。」著云：「多少眾？」殊云：「前三三，後三三。」雪竇頌曰：」千峰盤屈色如藍，誰謂文殊是對潭{{談}}！堪笑清涼多少眾，前三三與後三三。」

〔《傳燈錄》，同上〕

大覺懷璉，禪學外工詩，荊公與之游，嘗以其詩示歐公。曰：「此道人作肝髒饅頭也。」荊公不悟其戲，問其意。歐公曰：「是中無一點菜氣。」璉蒙仁廟賞識，留住東京靜{{淨}}因禪院甚人。嘗作詩進呈乞還山林曰：「千簇雲山萬壑流，閒身歸老此峰頭。殷勤願祝如天壽，一炷清香滿石樓。」又曰：「堯仁況是如天闊，乞與孤雲自在飛。」〔《冷齋夜話》，同上卷五七〕

東坡言僧詩要無蔬筍氣，固詩人龜鑒。今時誤解，便作世網中語，殊不知本分家風，水邊林下氣象，蓋不可無。若盡洗去清拔之韻，便{{使}}與俗向科，又不{{何}}足尚？齊己云「春深游寺客，花落閉門僧」，惠崇云「曉風飄磬遠，暮雪入廊深」之句，華實相副，顧非佳句耶？天聖間，閩僧可士有《送僧詩》云：「一缽即生涯，隨緣度歲華。是山皆有寺，何處不為花{{家}}？笠重吳天雪，鞋香楚地花。他年訪禪室，寧憚路途{{歧}}賒？」亦非食肉者能到也。〔《西清詩話》，同上〕

西湖僧清順，怡然清苦，多佳句。嘗賦《十竹詩》曰：「城中寸土如寸金，幽軒種竹只十個。春風慎勿長兒孫，穿我階前綠苔破。」又有：「久服林下游，頗識林下趣。從渠綠陰繁，不礙清風度。閒行石上眠，落葉不知數。一鳥忽飛來，啼破幽絕處。」荊公游湖上愛之，乃稱揚其名。坡晚年亦與之游，甚多酬唱。

〔《冷齋夜話》，同上〕

東吳僧惠詮，佯狂垢污而詩語清婉。嘗書湖上一山寺壁曰：「落日寒蟬鳴，獨歸林下寺。柴扉夜來{{未}}掩，片月隨行屨。惟聞犬吠聲，更入清蘿去。」東坡一見而和其後曰：「但聞煙外鐘，不見煙中寺。幽人行未已，草露濕茫屨。惟應山頭月，夜夜照來去。」詮竟以此詩知名。〔《冷齋夜話》，同上〕

東坡元豐末年得請歸耕陽羨，舟次瓜步，以書抵金山了元禪師曰：「不必出山，當學趙州平等接人。」元得書徑來，東坡迎笑問之，日{{元}}以偈為獻曰：「趙州當日少謙光，不出三門見趙王。爭似金山無量相，大千都是一撣床！」東坡拊掌稱善。〔《僧寶傳》，同上〕

王荊公丁家艱，閱內典於蔣山，與贊元禪師游從如兄{{昆}}弟。公嘗問祖師意旨，元不答。公益扣之，〔元曰〕「公般若有障三，有近道之質一。更兩生來恐純熟。」公曰：「願聞其說。」元曰：「公世緣深，懷經濟之志；用舍不能必，心未平，又多怒；而學問尚理，於道為所知愚：此其三也。特視利名如脫發，甘淡薄如頭陀，此為近道，且當以教乘滋茂之可也。」公再拜受教。元為人閒靖寡言，客來無貴賤，寒溫外無別語。公後罷相居定林，稍覺煩動即造元，相向默坐終日而去。有詩題覺海方丈贈之云：「往來城府住山林，諸法修{{}}然但一音。

不與物為{{違}}真道廣，每隨緣起自禪深。舌根已淨誰能壞，足跡如空我得尋。

歲晚北窗聊寄傲，蒲萄零落半床陰。」人以為實錄。〔《僧寶傳》，同上〕

雪竇顯禪師嘗作偈云：「三分光防二早過，靈台一點不揩磨。貪生日{{逐}}

日區區去，喚起{{不}}回頭爭奈何！」世人貪著愛境，以妄為真，迷而弗返。讀此偈者，宜如何哉？〔《雪竇語錄》，同上〕

●卷四十五·釋氏門

王績作《被召謝病詩》云：「橫裁桑節杖，直剪竹皮巾。鶴警琴停{{亭}}夜，鶯啼酒甕春。顏回惟樂道，原憲豈傷貧！」觀此數語，又豈以招聘為喜乎？坐獨{{《獨坐》}}詩：「寄{{托}}身千載下，聊游萬物初。欲令無作有，翻覺實成虛。」

《詠懷詩》云：「故鄉行處是，虛室坐間同。日落西山暮，方知天下空。」《贈薛收詩》：「賴此北{{有此}}山僧，教我似{{以}}真如。使我視聽遺，自覺塵累祛。」問有{{則又}}知績有得於佛氏者甚深也。〔《西清詩話》、《韻語陽秋》卷二〕

不立文字見性成佛之宗，達磨西來方有之，陶淵明時未有也。觀其《自祭文》則曰：「陶子將辭逆旅之館，永歸於本{{歸於本}}宅。」其《擬挽詞》則曰：「有生必有死，早終非命促。」其作《飲酒詩》則曰：「採菊東籬下，悠然見南山。」「此中有真意，欲辨已忘言。」其《形影神》三篇皆寓意高遠，蓋第一達磨也。而老杜乃謂「淵明避俗翁，未必能達道」，何耶？東坡論陶子《自祭文》云：「出妙語於纊息之餘，豈涉生死之流哉？」蓋深〔知〕淵明者。〔同上，同上卷一二〕

世稱白樂天學佛，得佛光如滿時{{旨}}趣，觀其「吾學空門不學仙」，「歸則須歸兜率天」之句，則豈解脫語耶？元微之詩雖不及樂天遠甚，然其得處，豈樂天所能及哉？其《遣病詩》云：「況我早師佛，屋宅此身形。複舍彼{{舍彼複}}

就此，去留何所縈？前身為過跡，來世即前程。蛻骨龍不死，蛻皮蟬自鳴。」則與賈誼「忽然為人，何足控持{{摶}}，化為異物，又何足患」之語何遠耶？孟郊未嘗留意於此，而吊元魯山詩有「苟含天地秀，皆是天地身」之句，亦可嘉矣。

〔同上，同上〕

許渾《送棲元棄釋奉道詩》云：「仙骨本微靈鶴遠，法心潛動毒龍驚。」

《送勤尊師自邊將入道濤》云：「蒼鷹出塞胡塵滅，白鶴還鄉楚水深。」《送李生棄官入道》云：「水深魚避鉤{{釣}}，雲迥鶴辭籠。」皆獎之也。至《送僧南歸詩》〔則〕云：「送師不得隨師去，已戴儒冠事素王。」豈渾亦有逃禪之意也{{耶}}？〔同上，同上〕

錢起《投南山佛寺》云：「洗足解塵纓，忽覺天地{{形}}寬。庶將鏡中象，盡作無主{{生}}觀。」蓋知百骸九竅，本非天形。至《悟真寺詩》云：「更聞東林磬，九竅本非一{{可聽不可說}}。興中尋覺花，寂爾諸象滅。」蓋知妙明真心，不關諸象。起於是理亦可謂超然者矣。〔同上，同上〕

子由誦《楞嚴經》，悟一解六亡之義，自言於此道更無疑，然其作《風痺詩》乃有「數盡吾則行，未應墮冥漠」之句，則於理尚有礙矣{{也}}。而東坡乃謂「子由聞道先我」，何耶？東坡《奉新別子由》詩云：「何以解我憂，粗了一事大。」《哭遁兒》詩云：「中年忝聞道，夢幻講已詳。」故《贈錢道人》詩云：「首斷故應無斷者，冰消那複有冰知。主人若{{苦}}苦令儂認，認主人人竟是誰？」

又云：「有主還須更有賓，不如{{知}}無鏡自無塵。只從半夜安心後，失卻當年覺痛人。」《贈東林總老》詩云：「溪聲便是廣長舌，山色豈非清淨身？夜來八{{四}}萬四{{八}}千偈，他日如何舉似人？」如此等句，雖宿禪老衲，不能屈也。

〔同上，同上〕

柳展如，東坡甥也，不問道於東坡而問道於山谷，山谷作八詩贈之。其間有「寢興與時俱，由我屈伸肘；飯羹自知味，如此是道否」之句，是告之以佛理也。

其曰：「咸池浴日月，深宅養靈根。胸中浩然氣，一家同化元。」是教{{告}}之〔以〕道教也。「聖學魯〔東〕家，恭惟同出自。乘流去本遠，遂有作書肆。」

是告之以儒道也。〔同上，同上〕

歐〔陽〕永叔素不信釋氏之說，如《酬淨照師》云：「佛說吾不學，勞師忽款關。吾方仁義急，君且雲水{{水雲}}閒。」《酬惟吾師》云：「子何獨吾慕，自忘夷其身。韓子亦〔嘗〕謂，收斂加冠巾。」是也。既登二府，一日被病亟，夢至一所，見十人冠冕環坐。一人云：「參政安得至此，宜速反舍。」公出門數步，複往問之：「公等豈非釋氏所謂十王者乎？」曰：「然。」因問：「世人飯僧造經為亡人追福，果有益乎？」答云：「安得無益。」既寤，病良已。自是遂信佛法。文康公得之於除去非，去非得之於公之孫恕，當不妄。葉少蘊守汝陰，謁見永叔之子，久〔之〕不出。已而持數珠出謝曰：「今日適與家人共為佛事。」葉問其所以，曰：「先公無恙時，薛夫人已如此，公弗之禁{{止}}也。」

〔同上〕

遠師作白蓮社，與謝靈運、陸修靜等十八人為社客，獨淵明不肯入社，視眾人固已高矣。無為子楊次公又從而笑之。其作《廬山五笑》，於陶有曰：「我笑陶彭澤，聞鐘暗皺眉。藍輿急回去，已是出山遲。」視彭澤又高一著矣。〔俱《丹陽集》，同上〕

佛氏《經律論》合五千四十八卷，置之《大藏》，所以傳佛心印作將來眼，所補大矣。樂天詩詞，其間何所不有，而置《大藏》何耶？東都聖善寺、蘇州南禪院各有之，自且{{且自}}著《集序》，李公垂作詩美之曰：「永添《鳴{{鴻}}

寶集》，莫雜《人{{小}}乘經》。」所謂盜憎主人者耶？又觀《題文集櫃》云：「身是鄧伯道，世無王仲宣。只應分付女，留與外甥傳。」於是{{身}}後名亦太孜孜矣。〔同上，同上〕

大觀中，吳興郡有邵宗益者，剖蚌將食，中有珠現羅漢象，偏袒右肩，矯首左顧，衣紋畢具。僧俗創見，遂奉以歸慈感寺。之{{寺}}臨溪流，建炎間，憲使楊應誠與客傳玩之次，不覺越檻躍入水中。亟禱佛求之，於煙波渺茫之中一索而獲，噫，亦異矣。葉少蘊有詩云：「九淵幽怪舞垂涎，游戲那知我獨尊。應跡不辭從異類，藏身何意戀窮源。歸來自說龍宮化，久住方知鷲嶺存。此話須逢老摩詰，圓通無礙本無門。」曾公袞云：「不知一殼幾由旬，能納須彌不動尊。疑是吳興清水，直通方廣古靈源。月沉濁水圓明在，蓮出污泥實性存。隱現去來初一致，莫將虛幻點空門。」一時名公和篇甚眾，今藏慈〔感〕寺。〔同上，同上〕

有唐中葉浮屠中有四澄觀。架支提以舍僧伽者，洛中之澄觀也。故退之元和五年為洛陽令與之詩云：「火燒水轉掃地空，突兀便高三百尺。」「洛陽窮秋厭窮獨，丁丁啄門疑啄木。有僧來訪呼使〔前，伏〕犀插腦高頰權{{顴}}」者也：參元{{無}}名大師為《華嚴疏》主譯經潤文者，會稽之澄觀也。故裴休為其塔銘云：「元和五年授僧統印，歷九宗聖世，為七帝門師，俗壽一百二」者也。《傳燈錄》有鎮國大師澄觀《答皇太子問心要》，有？《心心作佛，無一心而非佛心；處處成道，無一塵而非佛國」之句。所造超詣，豈若前二澄觀有{{布}}金植福、算沙窮海者之比哉？又有曹別出第二世五台山華嚴澄觀大師，既有華嚴二字，又有無名禪〔師〕法嗣之言，似即會稽{{之}}澄觀。然續{{錄}}雲無機緣語句可錄，則又非也。〔同上〕

《金光明經》載，流水長者子以象負水救十千魚，生忉利天，可謂悲濟之極，報驗之速矣。厥後現{{見}}於記傳，有放麻得金放龜得印者，其類甚多。遂使上機生無緣之慈，下士冀有因之果，皆流水長〔者〕子之慈意〔也〕。餘居泛金溪上，暇日率同志小舟載魚鱉蝦蟹，命五比丘誦寶勝佛名，若十二因緣法作梵唄，舍之溪中。坐間有請作詩以紀一時之事者，餘輒為書云：「漁師竟日漁，水族作斤賣。小捐使鬼兄，滿載獲鱗介。鯤鯨未易羅，所得亦殊態。青蛙盡公私，朱鮪兼小大。霜鱸尚貫針{{鉤}}，土負或粘塊。輪積文螺，郭索走蒼蟹，濕沫相煦濡，自分煮姜芥。豈知惻隱人，規作江湖貸。因呼小青翰，放溜舞澎湃。跌坐延黑衣，號佛指青瀨。經翻{{飛}}《流水篇》，梵起魚山唄。傾盆帶寒藻，圉圉看於邁。驚疑或依蒲，喜濯或生喝。快若鷹辭{{避}}，歡如囚破械。定非校人池，恐是餘不派。願汝藉佛力，永脫鉤網債。口腹聊爾耳，香餌莫渠愛。」

〔並同上，同上〕

●卷四十六·釋氏門

韋應物《奉酬〔謝〕處士叔詩》云：「高齋樂宴罷，清夜道相存。」東坡次王鞏韻云：「那能廢詩酒，亦未妨禪寂。」子由《春盡》詩云：「《楞嚴》十卷幾回讀，法酒三升是客同。」道貴衝寂，寞{{宴}}主歡暢，二者恐不能相兼也。

白樂天延樂命之時不忘於佛事，至今達者{{達者至今}}譏之。〔《葛常之》〔《韻語陽秋》卷四〕

衡州花光仁老以墨為梅花，魯直觀之嘆曰：「如嫩寒春曉，行孤山籬落間，但欠香耳。」餘因為賦長短句曰：「碧瓦籠晴香霧繞。水殿西偏，小駐聞啼鳥。

風度女牆吹語笑。南枝破臘應開了。道骨不凡江瘴曉。春色通靈，醫得花多{{重}}

少。抱甕釀寒春杳杳。譙門畫角催殘照。」又曰：「入骨風流國色，透塵種性真香。為誰風鬢ネ啼妝？半樹水村春暗。雪壓低枝籬落，月高影動池塘。高情數筆寄微茫。小寢初開霧帳。」前《蝶戀花》，後《西江月》也。〔《冷齋夜話》〔《漁隱叢話》前集卷五六〕

餘自並州還故里，館延福寺，寺前〔有〕小溪，風物類斜川，餘兒童時戲劇之地也。嘗春深獨行溪上，作小詩曰：「小溪倚春漲，攘我夜月灣。新睛為不平，約束晚見還。銀梭時撥刺，破碎波中山。整釣背落日，一葉嫩紅間。」又嘗莫寒歸見白鳥，作詩曰：「剩水殘山慘淡間，白鷗無事小舟閒。個中著我添圖畫，便是華亭落照灣。」魯直曰：「觀君詩說煙波漂渺處，如陸忠州論國政，字字坦夷。

前身非篙師沙戶種類耶？」有詩，其略云：「吾年六十子方半，槁項顛{{頂}}螺度{{忘}}歲年。」「脫卻衲衣著蓑笠，來伴涪翁刺釣船。」嘗對淵材誦之{{曰}}，淵材曰：「此退之《澄觀》『我欲收斂加冠巾』換骨句也。」〔《冷齋夜話》〔同上〕

餘還自珠崖，館於高安大愚山。陳瑩中自台州載其家來漳浦，過九江，愛廬山因家焉。以書督余兼程來，餘以三日至湓城。瑩中曰：「自此公{{宜}}可禁作詩，無益於事。」餘曰：「敬奉教。然余兒時好食肉，母使持齋，餘叩頭乞先飫餐肉一日。母許之。今日當准食肉例，先吟兩詩，喜吾二人死而更生，何如？」

瑩中許焉。曰：「雁蕩天台看不足，盡般兒女寄蓬窗。往來漳水謀二頃，偶愛廬山家九江。名節適真如醉白，生涯領略似湘龐。向來萬事都休理，且聽樓鐘一夜撞。」「與公靈鷲曾聽法，游戲人間知幾生？夏口甕中藏畫象，孤山月下認歌聲。

翳消已覺〔花無〕蒂，礦盡方知珠自明。數抹夕陽殘雨外，一番飛絮滿江城。」

瑩中喜而謂餘曰：「此岐山豬肉，雖美無多食。」後三年，餘客漳水，見瑩中侄勝柔自九江來，出詩示餘曰：「仁者難逢思有常，平居慎勿恃何妨。爭先世路機關惡，近後語言滋味長。可口物多偏{{終}}作疾，快心事過必為傷。與其病後求良藥，不若病前能自防。」餘謂勝柔曰，「公癡〔叔〕詩，如食鯽魚，惟恐遭骨刺，與岐山豬肉不可同日而語也。」〔《冷齋夜話》，同上〕

陳瑩中謫合浦時，餘在長沙，以書抵餘為負《華嚴經》入嶺，有偈曰：「大士游方興盡回，家山風月絕纖埃。杖頭多少閒田地，挑取《華嚴》入嶺來。」餘和之曰：「因法相逢一笑開，俯看人世過飛埃。湘南嶺外休分別，圓寂光中共往來。」又聞嶺外大雪，作二偈寄之曰：「傳聞嶺外雪，壓倒千年樹。老兒拊手笑，有眼未曾睹。故應潤物材，一洗瘴江霧。寄語牧牛人，莫教頭角露。」又曰：「偏{{遍}}界不曾藏，處處光皎皎。開眼失蹤由，都緣太分曉。園林忽生春，萬瓦粲一笑。遙知忍凍人，未悟安心了。」〔《冷齋夜話》，同上〕

余觀志公《十二時頌》，自非深悟上乘同佛知見，豈能作此語也？是時達磨猶未西來，志以{{「以」作「公已」}}明此理，所謂先得我心之所同然者。志公沒於天監十三年，而達磨以普通八年至金陵，由此之魏，傳佛心印，禪宗方興。

近世學佛者，往往忽此頌而弗觀，蓋貴耳而賤目矣{{耳}}。余嘗手書此頌，置之座右，朝夕味之，尤愛其最後一首，云：「雞鳴丑，一顆圓珠明{{明珠圓}}已久。

內外推尋覓總無，境上施為渾大有。不見頭，又無手，世界壞時終不朽。未了之人聽一言，只這如今誰動口？」以至二{{三}}祖《信心銘》、永嘉《証道歌》，皆禪學之髓，初地之人，其可弗觀乎？〔《苕溪漁隱》，同上後集卷三七〕

陳體常答黃冕仲二書，敘學佛之旨，深切著明。余嘗三複其言，嘆其有理，恨未能盡行也。體常又有頌六首，今錄二首，其一云：「密坐研窮有細微，到頭須是自忘機。應無祖佛能超越，豈有冤親更順違！歷歷孤明猶認影，巍巍獨露{{步}}尚披衣。翻嗟會得昭靈者，也道尋師〔得〕旨歸。」其二云：「個中端的有誰知，知者歸來到者稀。即見即聞還錯會，離聲離色轉乖違。山青水綠明玄旨，鶴唳猿啼顯妙機。有意覓渠終不遇，無心到處盡逢伊。」《冷齋夜話》云：陳瑩中北歸過南昌，言鄒志完在韶州極精進，閉門誦《華嚴經》，舍利生袖間，此真入信位。日誦《華嚴》於觀音象前，有修竹三根生象之後。志完揭茅出之不可，乃垂枝覆象，如世所畫寶此告竹，今猶無恙。韶人扃鎖之，以為過客游觀。北還至永州，淡山岩有馴狐，凡貴客至則鳴。志完將至而狐輒鳴，寺僧出迎，忠完怪之，僧以狐鳴為言。志完作詩曰：「我入幽岩亦偶然，初無消息與人傳。馴狐戲學仙伽客，一夜飛鳴報老禪。」〔《苕溪漁隱》，同上〕

余讀劉興朝《悟道經{{發}}真集》，其言曰：「餘少治儒術，長登仕版，蓋未嘗信佛也。三十有二歲，見東林長老總公，與之語七日，始生信焉。即取其書讀之三年，蓋恨其信之之曉也。然循其理而體會，則似悟還迷；依其法而行持，則暫靜還擾。既而閱《傳燈錄》，始知佛有法眼妙心，密相付囑。而達磨西來單傳此事，眾生悟者，可以見性而了心。其後發明此事，但覺境界非常。取《証道歌》讀之，句句盡是吾之心地。讀至『六般神用空不空，一顆圓光色非色』，如是希奇之事，吾今已得現前。任是千聖出來，已{{也}}須退步始得。示人以偈曰：『世間多少英靈{{雄}}漢，終是{{日}}迷頭喚{{沒}}人喚。可憐眼底黑漫漫，不見驪珠光燦爛。過今晡，又來旦，不覺年華暗中換。急抬頭，高著眼，徑寸不容{{在}}蚌中產。靈利男兒薦得時，好笑交{{教}}渠腸欲斷。』又詩云：『今士{{古}}堂堂此事同，歸因處處獲圓通。片心豁去滄溟窄，雙眼開來宇宙空。出海銀蟾光動地，離弦金簇疾追風。須知佛祖埋藏後，坐斷千差{{崖}}是此翁。』」

〔《苕溪漁隱》，同上〕

●卷四十七·麗人門

銅雀伎，古人賦詠多矣。鄭云：「舞餘依帳泣，歌罷向陵看。」張正見云：「雲慘當歌日，松吟欲舞風。」賈至云：「靈幾臨朝奠，空床卷夜衣。」王勃云：「妾本深宮妓，曾城閉九重。君王歡愛盡，歌舞為誰容？「沈期云：「昔年分食鼎{{鼎地}}，今日望陵台。一旦雄圖盡，千秋遺令開。」皆佳句也。羅隱云：「強歌強舞竟難勝，花落花開淚滿繒。只合當年伴君死，免教憔悴望西陵。」似比諸人差有意也。魏武陰賊險狠，盜有神器，實竊英雄之名。面臨死之日，乃遺令諸子，不忘於葬骨之地，又使伎人看{{著}}銅雀台上以歌舞其魂，亦可謂愚矣。

東坡云：「操以病亡，子孫滿前，而咿嚶涕泣，留連妾婦，分香賣履，區處衣物。

平生奸偽，死見真性。」真名言哉！〔《葛常之》、《韻語陽秋》卷一九〕

人君不能制欲於婦人，以至溺惑廢政，未有不亂亡者。桀奔南巢，禍階妹喜；魯桓亡國{{滅身}}，惑始齊姜。妲己褒姒以至楊妃張孔{{張孔楊妃}}之徒，皆是也。吳〔之〕於西施，王之耽惑不減於諸後，一夕，越兵至，而王不知也。鄭毅夫詩云：「十重越甲夜城圍，燕罷君王醉不知。若論破吳功第一，黃金只合鑄西施。」謂非西施則吳不亡，吳不亡，則安得以黃金而鑄〔範蠡〕之容哉！〔而〕

東坡《範蠡詩》云：「誰將暗矢射{{射御教}}吳兒，長笑申公為夏姬。卻遣姑蘇有麋鹿，更令{{憐}}夫子得西施！」言楚申公欲弱楚而強吳者，以夏姬之故，曾不如範蠡滅吳霸越而坐得西施也。〔同上，同上〕

韓康公上元召從官數人，出家妓侍飲。其專寵者曰魯生，偶中蜂螫，少頃，持扇就東坡乞詩。詩中有「魚吹細浪歌搖日，舞罷花枝蜂入懷」之句。上句記姓，下句記事。〔《侯鯖錄》、《漁隱叢話》前集卷六○〕

東坡嘗飲一豪士家，出侍姬十餘人，皆有姿伎。其間有一善舞者名媚兒，容質頗麗而軀幹甚偉，豪士特所寵愛。命乞詩於公，公戲為四句云：「舞袖蹁躚，影搖千尺龍蛇動；歌喉宛轉，聲撼半天風雨寒。」妓然不悅而去。〔《遁齋閒覽》，同上〕

王晉卿都尉既喪蜀國，貶均州，姬侍盡逐。有一號{{歌}}者號囀春鶯，色藝兩絕，平居屬念，不知流落何許。後二年內徙汝陰，道過許昌市旁小樓，聞泣聲甚悲。晉卿異之，問乃囀春鶯也。恨不可複得，因賦一聯：「佳人已屬沙吒利，義士今無古押衙。」晉卿每話此事，客有足成章者，晉卿覽之尤愴然。其詞曰：「幾年流落向天涯，萬里歸來兩鬢華。翠袖香殘空淚，青樓雲渺定誰家？佳人已屬沙吒利，義士今無古押衙。回首音塵兩沉絕，春鶯休囀沁園花。」〔《西清詩話》，同上〕

蔡持正謫新州，侍兒名琵琶。嘗養一鸚鵡，持正每呼琵琶，即和{{扣}}一響板，鸚鵡傳言呼之。琵琶卒後，誤觸響，猶傳言呼之。持正感傷成疾不起。嘗為詩云：「鸚鵡言猶在，琵琶事已非。傷心瘴江水，同渡不同歸。」苕溪漁隱曰：持正守安州，夏日登車蓋〔亭〕作十絕句，為吳處厚箋注，得罪謫新州。其間一絕云：「紙屏石枕竹方床，手倦拋書午夢長。睡起莞然成獨笑，數聲漁笛在滄浪。」

殊有閒適自在之意。〔《侯鯖錄》，同上〕

回紋兩讀{{續}}必遍，獨此五詩不然。其一曰：「紅窗小泣低聲怨，永日春寒鬥帳空。中酒落花飛絮亂，曉鶯啼破夢匆匆。」其二曰：「同誰更倚〔閒〕窗繡，落日紅扉小院深。東複西流分水嶺，恨兼愁續斷弦琴。」其三曰：「寒信風飄霜葉黃，冷燈殘月照空床。看君寄憶回紋錦，字字縈愁寫斷腸。」其四曰：「前堂畫燭殘凝淚，半夜清香舊染衾。煙鎖竹枝寒宿鳥，水沉天色霽橫參。」其五曰：「娥翠斂時聞燕語，淚珠彈處見鴻歸。多情妾似風花亂，薄幸郎如露草希{{}}。」〔《漫叟詩話》，同上〕

曾子宣夫人魏氏作《虞美人草行》云：「鴻門玉斗紛如雪，十萬降兵夜流血。

咸陽宮殿三月紅，霸業已隨煙燼滅。剛強必死仁義王，陰陵失路非天亡。英雄本學萬人敵，何用屑屑悲紅妝。三軍散盡旌旗倒，玉帳佳人坐中老。香魂夜逐劍光飛，青血化為原上草。芳心寂寞寄寒枝，舊曲聞來似斂眉。袁怨徘徊愁不語，恰如愁聽楚歌時。滔滔逝水流今古，漢楚興亡兩丘土。當時遺事久成空，慷慨樽前為舞誰{{誰舞}}？」苕溪漁隱曰：此詩乃許彥國表民作。表民，合肥人。餘昔隨侍先君守合肥，嘗借得渠家集，集中有此詩。又合肥老儒郭全美乃表民席下舊諸生，云親見渠作此詩。今曾端伯編〔詩〕選〕，亦列此詩於表民詩中，遂與餘所見所聞〔暗〕合，覽者可以無疑，亦知冷齋之妄也。〔《冷齋夜話》，同上〕

費氏，蜀之青城人，以才色入蜀宮，後主嬖之，號花蕊夫人。效王建作《宮詞》百首。國亡，入備後宮。太祖聞之，召使陳詩誦其國亡，詩云：「君王城上豎降旗，妾在深宮那得知。十四萬人齊解甲，寧無一個是男兒？」〔太〕祖悅，蓋蜀兵十四萬而王師才數萬爾。〔《後山詩話》，同上〕

僕七歲時見眉州老尼姓宋{{朱}}，忘其名，年九十餘。自言嘗隨其師入蜀主孟昶宮中。一日大熱，蜀主與花蕊夫人夜起避暑摩訶池上，作一詞，朱具能記之。

今四十年來{{朱}}已死矣，人無知此詞者。獨記其首兩句云：「冰肌玉骨，自清涼無汗。」暇日尋味，豈《洞仙歌令》乎？乃為足之云。苕溪漁隱曰：《漫叟詩話》所載《本事曲》云，錢唐一老尼能誦後主詩首章兩句，與東坡《洞仙歌序》全然不同，當以序為正也。〔東坡《洞仙歌序》，同上〕

楊元素作《本事曲》記《洞仙歌》：「冰肌玉骨，自清涼無汗。水殿風來暗香滿。繡簾開，一點明月窺人，人未寢，欹枕釵橫〔云〕鬢亂。起來攜素手，庭戶無聲，時見疏星渡河漢。試問夜如何，夜已三更，金波淡，玉繩低轉。細屈指西風幾時來，又不道流年暗中偷換。」錢唐有一老尼能誦後主詩首章兩句，後人為足其意以填此詞。余嘗見一士人誦全篇云：「冰肌玉骨清無汗，水殿風來暗香暖。簾開明〔月〕獨窺人，欹枕釵橫云云{{鬢}}亂。起來瓊戶〔啟無聲〕，時見疏星渡河漢。屈指西風幾時來，只恐流年暗中換。」〔《漫叟詩話》，同上〕

太和初，有為御史分務洛京者，有妓善歌。時太尉李逢吉留守，求一見。既不敢辭，盛妝以往。李命與眾姬相見，李姬四十餘輩皆出其下。既入，不複出。

頃之，李亦辭以遂疾{{疾遂}}罷坐。信宿耗絕，但怨嘆不能已已，為詩兩篇投獻。

明日李但含笑曰：「大好詩。」遂絕。詩曰：「三山不見海沉沉，豈有仙蹤尚可尋？青鳥去時雲路斷，娥歸去月宮深。紗窗暗想春相憶，書幌誰令{{憐}}夜獨吟！料得此時天上月，只應偏照兩人心。」一篇亡。苕溪漁隱曰：余觀《劉賓客外集》有《憶妓四首》，內有一首即前詩也。其餘三首亦是前詩之意{{也}}。

《古今詩話》中既不云{{志}}御史姓名，則此詩豈非夢得為之假手乎？〔《古今許話》，同上〕

《何彼矣》之詩，美王姬而作也。周，姬姓，故皇女皆稱姬，如陳媯楚羋齊姜之類是也。後世凡婦人皆稱姬，誤矣。南朝人士皆謂姬人，如蕭綸《見姬人》詩所謂「狂夫不妒妾，隨意〔晚〕還家」；劉孝綽《詠姬人未出》詩所謂「帷開見釵影，簾動聞釧聲」，梁王僧孺《為姬人怨》詩所謂「還君與妾扇{{珥}}，歸妾與君裘」；江總《為姬人怨服藥{{散}}》詩所謂「妾家邯鄲好輕薄，持{{特}}

忿仙童一丸藥」是也。〔《丹陌集》、《韻語陽伙》卷六〕

《後山詩話》：退之詩云：「長安眾富兒，盤饌羅膻葷。不能{{解}}文字飲，惟解{{能}}醉紅裙。」而老有二妓號絳桃、柳枝。故文昌、張籍云「為出二侍女，合彈琵琶箏」也。又為《李於志》，敘當世名貴服金石藥欲生而死者數輩，著之石，藏之地下，豈為一世戒耶？而竟以藥死！故白樂天雲「退之服硫黃，一病竟不痊」也。〔《漁隱叢話》前集卷一六〕

《唐語林》：退之二侍妾，一曰繹桃，二曰柳枝，皆能歌舞。初使王庭湊，至壽陽驛，絕句云：「風光欲動別長安，春半邊城特地寒。不見園桃{{花}}並巷柳，馬頭唯有月團圓{{團}}。」蓋寄意二姝。逮歸，柳枝逾垣遁去，家人追獲。

故《鎮州初歸》詩云：「別來楊柳汀{{街}}頭樹，擺亂春風只欲飛。惟有小園桃李在，留花不發待郎歸。」自是專寵絳桃矣。〔《溪》，同上〕

●卷四十八·麗人門

陳築字夢和，莆田人。崇德{{寧}}初登笫，為福州古田尉。既至官，惑一倡周氏。周能詩，嘗有詩贈築曰：「夢和殘月過樓西，月過樓西夢已迷。喚起一聲腸斷處，落花枝上鷓鴣啼。」首句蓋寓築字也。又有《春時{{晴}}詩》曰：」瞥然飛過誰家燕，驀地香來甚處花？深院日長無個事，一瓶春水自煎茶。」〔《夷堅志》、《漁隱叢話》前集卷六○〕

往時青幕之子婦，妓也，善為詩詞。同府以詞挑之。妓答〔之〕曰：「清詞麗句，永叔子瞻曾獨步。似恁文章。寫得出來當甚強？」〔《後山詩話》，同上〕

杭妓胡楚龍{{靚}}靚皆有詩名，胡云：「不見當年{{時}}丁令威，年來處處是相思。若將此恨同芳草，卻恐青青有盡時。」張子野老於杭，多為官妓作詞而不及靚。靚獻詩云：「天與群{{碧}}芳十樣葩，獨分顏色不堪誇。牡丹芍藥人題遍，自分身如鼓子花。」子野於是為作詞也。〔同上，同上〕

蘇子瞻通判錢唐，嘗權領郡事，新太守將至，營妓陳狀，以年老乞出籍從良。

公即判曰：「五日京兆，判狀不准；九尾野狐，從良任便。」有周生者，色藝為一郡之最，聞之，亦陳狀乞嫁，公惜其去，判云：「慕《周南》之化，此意誠可嘉；空冀北之群，所請宜不允。」其敏捷喜{{善}}謔如此。〔《澠水燕談錄》，同上〕

韓魏公為陝西安撫，開府長安。李待制師中過之。李有詩名，席間使為官妓賈愛卿賦詩，云：「願得貔貅十萬兵，犬戎巢穴一時平。歸來不用封侯印，只問君王乞愛卿。」〔《後山詩話》，同上〕

李元膺喪妻，作長短句云：「去年相逢深院宇。海棠下，曾歌《金縷》。歌罷花如雨。翠羅衫上，點點紅無數。今歲重尋攜手處。空物是人非春暮。回首青門路。亂紅飛絮，相逐東風去。」元膺尋亦卒。〔《冷齋夜話》，同上〕

杜大中自行伍行{{為}}將，與物無情，西人呼為杜大蟲。雖妻有過，亦公杖杖之。有愛妾，才色俱美，大中箋表皆此妾所為。一日，大〔中〕方寢，妾至，見幾間有紙筆頗佳，因書一闋寄《臨江仙》，有「彩鳳隨鴉」之語。大中覺而視之云：「鴉且打鳳。」於是掌其面，至項折而斃。〔《今是堂手錄》，同上〕

東坡在豐城，有老人生子，為具召東坡，且求一詩。東坡問：「翁年壽幾何？」

曰：「七十。」「翁之妻幾何？」曰：「三十。」東坡即席戲作八句，其警聯云：「聖善方當而立歲，乃翁已及古希年。」〔《遁齋閒覽》，同上〕

治平中，錢忠道過吳江，愛其風物清佳，留戀不能去，〔終日〕諷詠游賞。

遇一女子，小舟獨棹於煙波浩渺間。忠悅之，作詩贈女子，其警句云：「滿目生涯千頃浪，全家衣食一輪{{綸}}竿。」女子得詩，攜之歸，呈其父，其父蓋隱淪客也。喜忠此詩，遂以女子奉忠箕帚，泛舟同入煙波，不知所往。〔《青瑣集》，同上〕

「白藕作花風已秋，不堪殘睡更回頭。晚雲帶雨歸飛急，去作西窗一夜愁。」

此趙德麟細君王氏所作也。德麟既鰥居，因見此篇，遂與之為親，餘以為乃二十八字媒也。德麟名令。東坡作《秋陽賦》云：「越王之孫，有賢公子。宅於不土之里，而詠無言之詩。」蓋字也。坡云：「且教人別處使不得。」苕溪漁隱曰：德磷{{麟}}小詞有「臉薄難藏淚，眉長易覺愁」之句，人多稱之。乃全用{{也}}《香奩集》「桃花臉薄難藏淚，柳葉眉長易覺愁」一聯詩，但去其上四字耳。〔《王直方詩活》，同上〕

毛達可未第時，其內以一詩寄之云：「剔燭親〔封〕錦字書，擬憑歸雁寄天隅。經年未報干秦策，不識如今舌在無？」〔《寄齋錄》，同上〕

近時婦人能文詞，如李易安，頗多佳句。小詞云：「昨夜雨疏風驟。濃睡不消殘酒。試問卷簾人，卻道海棠依舊。知否？知否？應是綠肥紅瘦。」「綠肥紅瘦」，此言{{語}}甚新。又《九日詞》云：「簾卷西風，人似黃花瘦。」此語亦婦人所難到也。易安再適張〔汝〕舟，未幾反目，有啟事與綦處厚〔云〕：「猥以桑榆之晚景，配茲駔儈之下材。」傳者爭{{「爭」字作「無不」}}笑之。〔《苕溪漁隱》，同上〕

朝奉郎丘舜{{中}}諸女皆能文詞，每兄弟內集，必聯詠為樂。其仲嘗作寄夫詩云：「簾里孤燈覺曉遲，獨眠留得宿{{得}}妝眉。珊瑚枕上驚殘夢，認得蕭郎馬過時。」〔《苕溪漁隱》，同上〕

近世婦人多能詩，往往有臻古人者。王荊公家能詩者最眾。張奎妻長安縣君，荊公之妹也，佳句為最：「草草杯盤供笑語，昏昏燈火話平生。」吳安持妻蓬萊縣君，荊公之女也，有句云：「西風不入小窗紗，秋意應憐我憶家。極目江山千萬恨，依前和淚看黃花。」劉天保妻，平甫女也。句有「不緣燕子穿簾幕，春去春來可得知」。荊公妻吳因夫人亦能文，嘗有小詞約諸親游西池，有「待得明年重把酒。攜手。那知無雨又無風。」皆脫灑可喜之句也。〔《隱居詩話》，同上〕

作詩押韻是一巧。《中秋夜月》詩押尖字，數首之後，一婦人云：「蚌胎光透殼，犀角暈盈尖。」〔《許彥周詩話》，同上後集卷四○〕

廣漢營妓小名僧兒，秀外惠中，善填詞。有〔姓〕戴者忘其名，兩作漢守，寵之，既而得請玉局之祠以歸。僧兒作《滿庭芳》見意云：「團菊包金，叢蘭減翠，畫成秋幕風煙。使君歸去，千里倍潸然。兩度朱幡雁水，全勝得陶侃當年。

如何見，一時盛事，都在送行篇。愁煩。梳洗懶，尋思陪宴，花月湖邊。有多少風流，往事縈牽。聞道霓旌羽駕，看看是玉局神仙。應相許，衝雲破霧，一到洞中天。」〔《苕溪漁隱》，同上〕

姑蘇官妓姓蘇名瓊，行第九。蔡元長道過蘇州，太守召飲，元長聞瓊之能詞，因命即席為之，乞韻，以九字。詞云：「韓愈文章蓋世，謝安情性風流。良辰美景在西樓。敢勸一卮芳酒。記得南宮高過{{第}}，弟兄爭占鰲頭。金爐玉殿瑞煙浮。高占甲科第九。」蓋元長奏名第九也。〔《複齋漫錄》，同上〕

夏均父嘗言詩之比類，直要相停。常與客泛舟載肥妓而飲濁酒，其詩曰：「蟻浮金碗濁，妓壓畫船低。」〔《詩成雋永》，同上〕

文潞公守洛，富鄭公致仕{{政}}，司馬溫公宮祠，範蜀公自許下來，同過郡會。出四玉杯勸酒，官妓不謹，碎其一。潞公將治之，溫公請書牘尾云：「玉爵弗揮，典禮雖聞於往記；彩雲易散，過差可恕於新人。」乃笑面釋之。〔同上〕

東坡自錢塘被召，過京師{{口}}，林子中作守，郡有會。坐中營妓出牒，鄭容求落籍，高瑩求從良。子中命呈東坡。東坡索筆為《減字木蘭花》書牒後云：「鄭莊好客。容我樽前先墮幘。落筆生風。籍籍聲名不負公。高山白早。瑩骨冰肌那解老？從此南徐。良夜清風月滿湖。」暗用此八字於句端也。苕溪漁隱曰：《聚蘭集》載此詞乃東坡贈潤守許仲塗，且以「鄭容落籍，高瑩從良」為句首，非林子中也。〔同上，同上〕

江寧章文虎，其妻劉氏名彤，文美其字也。工詩詞，嘗有詞寄文虎云：「千里長安名利客，輕離輕散尋常。難禁三月好風光。滿階芳草綠，一片杏花香。記得年時臨上馬，看人淚眼汪汪。如今不忍更思量。恨無千日酒，空斷九回腸。」

又云：「向日寄去詩曲，非敢為工，蓋欲道衷腸萬一耳。何不掩惡，輒示他人，適足取笑文虎也。本不複作，然意有所感，不〔能〕自己，小詩{{草}}二章章四句奉〔寄〕。」其一云：「碧紗窗外一聲蟬，牽斷愁腸懶晝脫。千里才郎歸末得，無言空撥玉爐煙。」其二云：「畫扇停揮白日長，清風細細襲羅裳。女童來報新難酒{{ド熟}}，安得良人共一觴？」〔《苕溪漁隱》，同上〕

祭文，唐人多用四六，韓退之亦然。故李易安《祭趙湖州文》云：「白日正中，嘆龐翁之機捷；堅城自墮，憐杞婦之悲深。」婦人四六〔之〕工者。〔《四六談麈》，同上〕

今代婦人能詩者，前者曾夫人魏，後有易安李。李在趙氏時，建炎初，從秘閣守建康，作詩云：「南來尚怯吳江冷，北狩應悲易水寒。」又云：「南渡衣冠少〔王導〕，北來消息欠劉琨。〔《詩說雋永》，同上〕

山谷《戲聞喜{{善}}遣侍兒來促詩》云：「日遣侍兒來報嘉，草鞋十里踏堤沙。鳩盤茶樣施丹粉，只欠一枝萵苣花。」其醜陋可想，山谷亦善戲也。〔《苕溪漁隱》，同上〕

劉偉明既喪愛妾而不能忘，為《清平樂詞》云：「東風依舊。著意隋堤柳。

搓得鵝兒黃欲就。天色清明時候{{廝勾}}。去年紫陌青城{{朱門}}。今朝雨魄云魂。斷送一生憔悴，知他幾個黃昏？」與唐阿灰之詞有間矣。〔《複齋漫錄》〔同上〕

陸敦禮藻有侍兒名美奴，善綴詞，出侑樽俎，每丐韻於坐客，頃刻成章。

《卜算子》云：「送我出東門，乍別長安道。兩岸垂楊鎖暮煙，正是秋光老。一曲古《陽關》；莫惜金樽倒。『君向瀟湘我向秦』，魚雁何時到？」《如夢令》云：「日暮馬嘶人去。船逐清波東注。後夜最高樓，還肯思量人否？無緒。無緒。

生怕黃昏疏雨。」〔《苕溪漁隱》，同上〕

王定國嶺外歸，出歌者勸東坡酒。坡作《定風波》，《序》云：「王定國歌兒曰柔奴，姓宇文氏，眉目娟麗，善應對。家世住京師。定國南遷歸，餘問柔：『廣南風土應是不好？』柔對曰：『此心安處便是〔吾〕鄉。』因為綴此詞云。」

「常羨人間琢玉郎。天教分付點蘇{{酥}}娘。自作清歌傳皓齒。風起。雪飛炎海變清涼。萬里歸來年愈少。微笑。笑時猶帶嶺梅香。試問嶺南應不好？卻道。此心安處是吾鄉。」〔《東皋雜錄》，同上〕

余觀《古今詩話翰府名談》皆載寇萊公侍兒茜桃詩二首，和章一首並同。

《翰府名談》仍益以怪辭，吾所不取。今但筆其詩云。公自相府出鎮北門，有善歌者至庭下，公收{{取}}金鐘獨酌，令歌數闋。公贈之束彩，歌者朱滿〔思〕，茜桃自內窺之，立為詩二章呈公，云：「一曲清歌一束綾，美人猶自尚{{意}}嫌輕。不知織女瑩{{螢}}窗下，幾度拋梭織得成。」其二云：「夜冷衣單手屢呵，幽窗軋軋度寒梭。臘天日短不盈尺，何似妖姬一曲歌？」公和云：「將相功名終若何，不堪急景似奔梭。人間萬事君休問，且向樽前聽艷歌。」〔同上，同上〕

●卷四十九·飲食門

唐御食，紅綾餅餡為上。光比中，放進土裴格盧延孫{{遜}}等二十八人，燕於曲江，敕太官賜餅餡止二十八枚而已。延遜後入蜀，頗為蜀人所易，嘗有詩云：「莫欺零落殘牙齒，曾吃紅綾餅餡來。」其為當世所貴重如此。《酉陽雜俎》載，今衣冠家有蕭家餛飩、庚家粽子、韓約櫻桃食畢食羅，又有胡突膾、樟皮索餅之類，號為名食。不至於甚侈而美有餘，亦紅綾餅餡之類也。」〔《韻語陽秋》卷一九〕

《晉史》稱何劭驕奢簡貴，衣裘服玩，新故巨積，食必盡四方珍異，一日之供，以錢二萬為限。而曾所食不過萬錢，是劭之自奉侈於父也。而劭《贈張華》詩乃云：「周旋我陋圃，西瞻廣武廬。既貴不忘儉，處約能存無。鎮俗在簡約，塞門焉足摹！」是以姬孔為法，以管氏為戒也。審能如是，則史所書又如何哉！

以史為正，則劭所言誣矣。東坡《擷菜詩》云：「秋來霜露滿東園，盧服生兒芥有孫。我與何曾同一飽，不知何苦食雞豚！」苟能如此，則豈肯縱嗜欲於口腹之間哉！〔同上〕

《酉陽雜俎》載，鄭〔公〕愨嘗於使君林避暑，取蓮葉以簪刺其心，令與柄通，{{其}}屈莖如象鼻，傳酒吸之，名為碧筒，蓋取蓮葉芳馨之氣雜於酒中為可喜也。故東坡詩云「碧筒時作象鼻灣，白酒微帶荷心苦」是已。大抵醪醴之妙，借外而發其中，則格高而味奇{{可}}，如大宛之葡萄，大宮之手同馬，皆借他物以成者。趙德麟以黃柑釀酒，東坡嘗作《洞庭春色賦》遺之，所謂「命黃頭之千奴，卷震澤而俱還」。坡亦以松明釀酒，所謂「味甘餘而小苦，嘆幽姿之獨高」。

二酒至今有用其法而為之者。至坡在黃州自體蜜酒，惠州自作桂酒，皆一世{{試}}

而止，蓋出於一時之戲劇，未必皆中節度爾。〔同上，同上〕

酒之種〔類〕多矣。有以綠為貴者，白樂天所謂「傾如竹葉盈樽綠」是也。

有以黃為貴者，老杜所謂「鵝兒黃似酒」是也。有以白為貴者，樂天言{{「言」

作「所謂」}}「玉液滿{{黃}}金卮」是也。有以碧為貴者，老杜所謂「重碧酣春{{沽新}}酒」是也。有以紅為貴者，李賀所謂「小槽酒滴珍珠紅」是也。今閩廣間所釀酒謂之紅酒，其色殆類腸脂。《酉陽雜俎》載，賈將家蒼頭能別水，常乘小艇於黃河中以瓠匏接河源水以釀酒，經宿色{{酒}}如絳，名為昆崙觴，是又紅酒之尤者也。〔同上，同上〕

張衡曰：「客賦醉言歸，〔主〕稱露未。」王武曰：「客歌《驪駒》，主人歌〔客無〕庸歸。」賓主之情，可謂粲然者。至李太白陶淵明則不然。各常{{二字作「李嘗以陶語」}}為詩曰：「我醉欲眠君且去。」雖曰任真之言，然亦太無主人之情矣。司馬溫公《獨樂園{{北園樂}}飲》云：「浩歌縱飲任天機，莫使歡娛與性違。玉枕醉人從獨臥，金羈倦客聽先歸。」其亦二子之意也。白樂〔天〕《招客欽》云：「客告暮將歸，主稱日未斜{{昃}}。又命小青娥，長跪謝貴吝。」其視張衡王式尤為有委曲相者。然《置酒送李{{呂}}漳州詩》乃〕曰：「獨醉似無名，借君作題目。」又何與《招客飲》之詩異乎？東坡《醉眠亭詩》云：「醉中對客眠何害，須信陶潛未苦{{若}}賢。」山谷云：「欲眠不遣客，佳處更難忘。」如是則不失賓主之札，〔而〕又{{有}}可以通{{適}}我之情，是賓主之情兩得矣{{也}}。〔《同上，同上〕

賢者豹隱墟落，固當和光同塵，雖舍者爭席何病，而況於杯酒之間哉？陶淵明、杜子美皆一世偉人也，每田父索飲，必使之畢其歡而盡開{{其}}情而後去。

淵明詩云：「清晨聞叩門，倒裳往自開。問子為誰歟？田父有好懷。壺漿遠見候，疑我與時乖。」老杜詩云：「田翁逼社日，邀我嘗春灑。」「叫婦開大瓶，盆中為吾取。」二公皆有位者也，於田父何拒焉。至於田父有「一世皆尚同，願君汩其泥」之說，則姑守陶之介。「久客惜人情，如何拒鄰叟。」則何妨杜之通乎？

〔《陽秋》，同上卷二○〕

《複齋漫錄》云：唐串敬方《歡{{勸}}醉詩》云：「不向花前醉，花應解笑人。只因連夜雨，又過一年春。日日無窮事，區區有限身。若非杯酒裏，何以寄天真？」杜子美《絕句》云：「二月已破三月〔來〕，漸老逢春能幾回？莫思身外無窮事，且盡生前有限杯。」二詩雖相緣，而杜則尤其工者也。世所傳「相逢不飲空歸去，洞口桃花也笑人」之句，蓋出於方敬{{敬方}}。〔《漁隱叢話》後集卷一六〕

《詩說雋永》云：福州嶺〔口有〕始蠣{{屬}}號西施舌，極甘胎。其出時天氣正熱，不可致遠。呂居仁有詩云：「海上凡魚不識名，百年生命一杯羹。無端更號西施舌，重與兒曹起妄情。」〔同上卷二四〕

《藝苑雌黃》云：河豚，《所{{新}}附本草》云味甘溫〔無毒〕，《日華子》云有毒。予按《倦游雜錄》云，河豚魚有大毒，肝與卵人食之必死。暮春柳花飛，此魚{{能}}大肥，江淮人以時為{{為時}}珍，更相贈避，腐{{臠}}其肉雜蔞〔蒿〕

荻芽瀹而為羹，或不甚熟，亦能害人，歲有被毒面死者。〔然〕南人嗜之不已。

故梅聖俞詩：「春洲生荻芽，春岸飛楊花。河豚當此時，貴不數龜蝦。」而其後又云：「炮煎苟失所，轉喉為莫邪。」如此，則其毒可知，《本草》以為無毒〔益〕誤矣。……或云河豚子不可食，其大才一粟，浸之，經宿如彈丸。人有中其毒者，以水調炒槐花末及龍腦皆可解。予嘗見其漁者說其所〔以〕取之〔之〕

由曰：「河豚盛氣善{{易}}怒，每伏水底，必設網於上，故以物就面觸之，彼將奮怒而上，遂為所獲。」吳人珍之，以其腹腴〔目〕為西施乳。予嘗戲作絕甸云：「萎蒿短短荻芽肥，正是河豚欲上時。甘美遠勝西子乳，吳王當日未曾知。」雖然，甚美必甚惡，河豚，味之美也，吳人嗜之以喪其軀；西施，色之美也，吳王好之以亡其國。茲可以為來者之戒。〔同上〕

●卷四十九·器用門

舒王作《前元豐行》云「倒持龍骨挂屋□{{敖}}」，《後元豐行》云「龍骨長幹挂梁」，龍骨，水車也。是歲豐稔，故龍骨挂而不用。又有《寄楊德〔逢〕》詩云：「遙聞青秧底，複作龜兆拆。」「修修{{}}兩龍骨，豈得長挂壁？」

是歲亢旱，〔故〕反前詠爾。東坡亦有《水車》詩云：「翻翻聯聯銜尾鴉，犖犖確確蛻角{{骨}}蛇。分畦翠浪走雲陣，刺〔水〕綠針抽稻芽。」「天公不念老農泣，喚取阿香摧雷車。」言水車之利，不及雷車所沾者廣矣。〔《溪》、《韻語陽秋》卷二○〕

張景陽《七命》有「浮三翼，泛中」之句，故詩家多以三翼為輕舟，如梁元帝「日華三翼舸」，元微之「光陰三翼過」是也。按《越絕書》，《伍子胥水戰兵法內》經曰：大翼一艘，廣一丈五尺二寸，長十丈；中翼一艘，廣一丈三尺五寸，長九丈六尺；小翼一艘，廣一丈二尺，長九丈。所謂三翼者，皆巨戰船也。

用為輕舟，誤矣。〔同上〕

苕溪漁隱曰：蘇叔黨過《賦鼠須筆》云：「太倉失陳紅，狡穴得餘腐。既興丞相嘆，又發廷尉怒。磔肉喂餓貓，分{{紛}}髯雜霜兔。插架刀槊健，落紙龍蛇騖。物利易未{{理未易}}詰，時來即所遇。穿墉何卑微，托此得佳譽。」其步驟氣格，殊有父風{{之類}}也。〔《漁隱叢話》前集卷四一〕

《複齋漫錄》云：東坡論子厚詩「盛時一失貴反賤，桃笙葵扇安可常」，不知桃笙為何物。偶閱《方言》：簟，宋魏之間謂之笙。乃悟桃笙以桃竹為簟也。

余按：唐萬年尉段公路《北戶錄》云：瓊州出紅藤簟，《方言》謂之笙，或曰蘧，亦曰行唐。沈約奏彈歙令仲文秀恣橫雲，令吏輸六尺笙四十領。何東坡忘此耶？苕溪漁隱曰：劉夢得待：「香風蕙{{薰風香}}麈尾，月露孺桃笙。」〔同上後集卷一一〕

●卷五十·技藝門

東坡《與子由論書》云：「吾雖不善書，曉書莫如我。苟能通其意，常謂不學可。」故其子叔黨跋公書云：「吾先君子，豈以書自名哉？特以其至大至剛之氣，發於胸中而應之於手，故不見其有刻畫嫵媚之態，而端乎章甫若有不可犯之色。少年喜二王書，晚乃喜顏平原，故時有二家風氣。俗子不知，妄謂學徐浩，陋矣。」觀此，則知初未嘗規規然出於翰墨積習也。〔葛常之《韻語陽秋》卷五〕

唐令狐相進李遠為杭州，宣宗曰：「聞李遠雲『長日惟消一局棋』，豈可使治郡哉？」對曰：「詩人之言，不足有{{為}}實也。」乃薦遠廉察可任，此正說詩者不以辭害志也。〔《溪》卷七〕

房千里作《骰子選格序》云：以六骰雙雙為戲，以數多少為進身官職之序，而乃{{且}}條其選黜之目焉。〔東〕坡以流俗狂惑，經營倘來，惴惴惟恐後於他人，何異擲骰者心動於中而色形於外，{{也}}欲求勝人者哉？王逢原《彩選詩》云：「卒無及物效，徒有高人氣。昏昏忘其{{所}}大，擾擾爭其細。」其理信然。

〔黃常明，同上〕

裴度平淮西，絕世之功也；韓愈《平淮西碑》，絕世之文也。非裴之功，不足以當韓之文；非韓之文，不足以發裴之功。碑成，李瀕之予乃渭沒父之功，訟之於朝。憲宗使段文昌別作，此與舍周鼎而寶康瓠何異哉！李義山詩云：「碑高三丈字如手{{斗}}，負以靈鰲蟠以螭。句奇語重喻者少，讒之天子言其私。長繩百尺拽碑例，粗砂大石相磨治。公之斯文若元氣，先時已入人肝脾。」愈書曰：「十月壬申，用所得{{賤}}賊將，自文城因天大雪，疾馳百二十里到蔡，取元濟以獻。」〔與〕文昌所謂「郊雲晦冥，寒可墮指。一夕卷旆，凌晨破關」

等語，豈不相萬萬哉！東坡先生責{{謫}}官過舊驛，壁間見有人題一詩云：「淮西功業冠吾唐，吏部文章日月光。千古斷碑人膾炙，世間誰數段文昌？「坡喜而錄{{誦}}之。〔同上〔《韻語陽秋》卷三〕

陸希聲隱居宜興君陽山，今金沙寺其故{{他}}宅也。自著《君陽山記》，敘其景物亭館如輞川，上{{尚}}可得其仿佛。初，僧光從希聲授{{受}}筆法，繼以善書得幸於昭宗。希聲祈使援己，以詩寄之云：「筆下龍蛇似有神，天池雷雨變逡巡。寄言昔日不龜手，應念江湖人。」遂得召。隱操蓋不足觀也。嘗著《易傳》十卷，觀其自序，以謂：「夢在大河之陽，有三人偃臥東首，上伏羲，中文王，下孔子也。以《易》道畀予，遂悟八卦小成之位，質之象數如有符契。」

且云：「今年四十有七，已及聖人之年，於是作《易傳》以授門人崔徹、王贊之徒，複自為注。」今觀其書無可取者，面怪涎如此，其人亦可知。後避難死於道路，盞不能終君陽之居也。〔《韻語陽秋》卷八〕

〔老〕杜《劉少府畫山水障歌》云：「反思前夜風雨急，乃是蒲城鬼神入。

元氣淋漓障猶濕，真宰上訴天應泣。」應物《聽嘉陵江聲》云：「水性自雲靜，石中本無聲。如何兩相激，雷轉空山鳴？」《贈能吟{{琴}}李儋詩》云：「絲桐本異質，音韻{{響}}合自然。吾觀造化意，二物相因緣。」臨川《詠魯公壞碑》云：「六書篆籀數變改，遂〔令〕後世多失真。誰初妄鑿妍{{好}}與醜，坐令學士勞骸筋。堂堂魯公勇且仁，豈亦以此誇常民？直疑技巧有天巧{{德}}，不必強勉亦通神。」坡《詠歙硯》詩云：「與天作石來幾時，與人作硯初不辭。詩成鮑謝石何與？筆落鐘王硯不知。」此〔皆〕窮本探妙，超出准繩外，不特狀寫最物也。〔《溪》卷六〕

●卷五十·拾遺門

退之《和劉使君》云：「吏人休報事，公作送春詩。」夢得《送王司馬之陝州》云：「案牘來時惟署字，風煙入興翼{{便}}成章。」自俗吏觀之，皆可坐不了事之目也。〔《韻語陽秋》、《溪詩話》卷七〕

樂天云：「報道前驅少呵喝，恐涼黃鳥不成啼。」坡云：「鬢絲只好對禪榻，湖亭不用張旌旗。」蔡君謨云：「因傍堤{{低}}松卻飛蓋，為聞山鳥撤{{輟}}鳴騶。」若俗士務此誇張俗眼，又豈識數公意。〔黃常明，同上〕

林和靖詩：「馬從同事借，妻怕罷官貧。」頗能狀寒廉態，抑又有意。所謂伯貧者，婦人女子耳。大丈夫之不移，何隕獲之有？子美有「長貧任婦愁」，亦以男子未嘗愁也。「讓粟不謀妻」，以明謀及則人助不得辭也。又云：「浮生有分定{{定分}}，飢飽豈能{{可}}逃。嘆息謂妻子，我何隨汝曹？」樂天云：「妻孥不悅生怪問，而我醉臥方陶然。」退之曰：「奠為兒女態，戚嗟憂賤貧。」

〔《溪詩話》卷二〕

〔《老杜補遺》〕：肅宗至德初，子美為拾遺，岑參為補闕，或問二人孰賢。

予曰：「子美賢。」或曰：「何以知之？」曰：「以其詩知之。子美之詩云：『避人焚諫草，騎馬欲雞棲。』又曰：『明朝有封事，數問夜如何？』參之詩曰：『聖朝無闕事，自覺諫書稀。』至德初，安史之亂方劇，上皇在蜀，朝野騷然，果無闕事時耶？」〔《溪詩話》、《漁隱叢話》前集卷六〕

李白《月下獨酌》詩云：「舉杯邀明月，對影成三人。」而賈翁《玩月詩》亦云：「但愛杉倚月，我倚杉為三。」〔《葛常之》，待查〕

「文如翻水成，賦作叉手速。」乃《北夢瑣言》記溫庭筠才思艷麗，工於小賦，每入試押官韻作賦，凡八叉手而八韻成，多為鄰鋪假手，號日救數人也。余嘗以八叉手對三折肱。〔《溪詩話》卷九〕

老杜流落不偶，然已為〔當〕世所尊。嘗有「杖藜還客拜」，又《有客》云：「老病人扶再拜難。」則其「坐深鄉曲敬」可見〔知〕矣。雖然，樊宗師見劉叉，尚為之獨拜，況老杜乎？〔《黃常明，同上卷七〕

周美成晚歸錢塘鄉里，夢中得《瑞鶴仙》一闋：「悄郊原帶郭。行路永，客去車塵漠漠。斜陽映山落。斂餘紅猶戀，孤城闌角。凌波步弱。過短亭，何用素約。有流鶯勸我，重解繡鞍，緩引春{{醉}}酌。不記歸時早暮，上馬誰扶，醒眠朱閣。驚飆動幕。猶殘醉，繞紅渠{{藥}}。嘆西園已是，花深無地。東風何事又惡。任流光過卻。歸來洞天自樂。」未幾，方臘盜起自桐廬，擁兵入杭。時美成方會客，聞之，倉黃出奔，趨西湖之墳庵。次郊外，適際殘臘，落日在山，忽見故人之妾徒步亦為逃避計，約下馬小飲於道傍旗亭，聞鶯聲於木杪，分背，少焉抵庵中，尚有餘醺，因{{困}}臥小閣之上，恍如詞中。逾月賊平，入城則故居皆遭蹂踐，旋營緝而處。繼而得請提舉杭州洞霄宮，遂老焉。悉符前作。美成嘗自記甚詳。今偶失其本，姑〔追〕記其略以{{而}}書於編。〔《揮麈餘話》卷二〕

余嘗於王瑩夫處見王荊公手書集句詩一紙云：「海棠亂發皆臨水。君知此處花何似？涼月白紛紛。香風隔岸聞。囀枝黃鳥近。隔岸聲相應。隨意坐莓苔。

飄零酒一杯。」今不知在何所。〔《揮麈》，同上〕

萊公雖居相位，於{{以上作「《萊公外傳》記：公所得厚俸，惟務施予」}}

寢處一青幃三十年。有親{{厚}}者求之，欲其易去。公笑而答曰：「彼詐我誠，雖敝何害，實不忍以敝舊棄耳。」祈者愧之。故魏野詩云：「有官居鼎鼐，無地起樓台。」及北使來，顧望縉紳而問迓者〔曰〕：「無地起樓台相公安在？」其清里為人所景望{{慕}}如此。然永叔《歸田錄》頗論其侈汰，司馬溫公亦云。豈非奢外而儉內歟？〔《溪》卷九〕

昌黎《寄崔立之》云：「傲兀坐試席，深叢見孤羆。四坐各低回，不敢捩眼窺。」可謂善言場屋事。若平居所養不厚，誠難傲兀也。〔同上，同上〕

退之《韶州留別張使君》云：「久欽江總文章{{才}}妙，自嘆虞翻骨相屯。」

翻放棄南方，自恨疏節骨鯁不媚，犯上獲罪，當長沒海隅，其剛褊方拙，凌突權勢，出於天性，〔雅〕宜文公喜用。江總乃敗國奸回，特引之何故？按《南史孔奐傳》：宋{{陳後}}主欲以總為太子詹事，奐曰：「江有潘陸之華，而無園綺之實。」乃奏怔總文華之人，宜求厚重之才。是時{{詩}}恐有譏云。杜云：「遠愧梁江總，還家尚黑頭。」李商隱《贈杜牧之》云：「前身恐是梁江總。」皆未可與言史也。〔同上，同上〕

子美有「朱紱負平生」，樂天有「金帶衣追腰衫委地」、「紫綬相輝映{{應}}

不惡」、「赤紱金章盡到身」，如此尚多。然亦有嘆曰：「實事漸消虛事在，銀魚金帶繞腰光。」又有「簪纓假合虛名在，筋力消磨實事空」，皆自作解嘲也。

嘗愛韋蘇州云：「除書忽到門，冠帶便拘束。」又有《謝〔東林〕居士寄松英丹》云：「一拜藍峰送還使，腰間銅印與心違。」言與意皆自在也。〔同上卷七〕

「散員疏去未為貴，小邑陶休何足云。」惟樂天早退，乃可語此。〔黃常明，同上〕

蘇州《寄粲師》：「遙知尋{{郡}}齋夜，凍雪封松竹。時有山僧來，懸燭{{燈}}獨自宿。」嘗於{{謂}}暑月讀〔之〕，亦有霜氣。〔同上〕

〔張〕籍《贈令狐》云：「久為博士無人識，自到長安賃舍居。」未足為窮。

其《尋時道士》云：「昨來官罷無生計，欲就專{{師}}求闢穀方。」其窮無以加矣。〔同上〕

唐王建以《宮詞》名家，本朝王岐公亦作《宮詞》百篇，不過述郊祀、御試、經筵、翰苑、朝見等事。至於宮掖戲劇之事，則秘不得傳，故詩詞中亦罕及。若建者乃內侍王守澄之宗侄，得宮中之事為詳。如：「叢叢洗手繞金盤{{盆}}，旋拭紅巾入殿門。眾里遙看{{拋}}新桔子，在前收得便承恩。」又云：「避脫{{暑}}

昭儀{{陽}}不擲盧，井邊含水噴鴉雛。內中數日多{{無}}呼喚，寫得滕王《蛺蝶圖》。」如此之類，非守澄說似，則建豈能知哉？初，守澄讀建《宮詞》，謂之曰：「宮掖之事而子昌言之，倘得罪，將奚贖？」建與之詩云：「三朝行坐鎮相隨，今上春宮見小時。脫下御衣先賜著，進來龍馬每教騎。長承密旨歸家少，獨奏邊機出殿遲。不是姓同{{當家}}親說向，九重爭得{{遣}}外人知？」自是，守澄不敢有言。花蕊夫人亦有《宮詞》百篇，如「月頭支給買花錢，滿殿宮人近數千，遇著唱名多不語，含羞走{{急}}過御床前」之獎，亦可喜也。〔《韻語陽秋》卷三〕

余嘗赴京師，往辭伯父，坐中舉兄弟送行詩云：「問人求穩店，下馬過危橋。」

及觀《坡集》〔見〕《送侄安節詩》，序{{言}}其伯曾有送蘇老{{老蘇}}下第歸蜀云：「人稀野店休安枕，路入靈關穩跨驢。」急難之誠，意皆相若，但字有多寡耳。餘官辰沅逾年，族弟來相視，將行，率爾送之云：「就舍勿令人避席，渡江莫與馬同船。」雖鄙近不工，亦可用於畏途也。〔黃常明《溪詩話》卷一○〕

《荊公日》{{以上作「荊楚歲時」}}《記》云：立春日悉剪彩為燕子以戴之。

故歐〔陽〕永叔云：「不驚樹裏禽初變，共喜釵頭燕已來。」鄭毅天{{夫}}云：「漢閣{{殿}}斗簪雙彩燕，並知春色上釵頭。」皆春日貼子詩也。〔《漁隱叢話》後集卷三五〕

《藝苑雌黃》云：《修真入道秘言》曰：以立春日清晨北望，有紫緣{{綠}}

白雲者為三元者{{君}}三素飛雲。三元君以是日乘八輿上詣天帝，子候見當再拜自陳，某乙乞得給侍輪轂，三過見元君之輦者白日登{{升}}天。《歲時廣記》載此事云。臣鍇按：舉場嘗試《立春日望三素雲詩》，取此事。故蘇子容作《皇太妃閣春帖子》云：「萬年枝上看春色，三素雲中望玉宸。」許仲尤{{衝元}}作《皇帝閣春帖子》云：「三素雲飛歸{{依}}北極，九農星粲{{正}}見南方。」

〔同上〕

●附錄

○月窗本序跋

詩防《關雎》，詩話即稗官野史之類。自王跡熄而詩寢微，變至於漢魏，極於盛唐。其遺韻餘音，直將與宇宙間山川為流峙也。《漢藝文志》注稗為細糲，王者欲知閭巷細瑣之言，故立稗官，關系殆亦不小。淮伯王月窗嗜古學文，其志慕東平河間而欲相揖遜於異代者。宮暇，乃取阮子《詩話總龜》，延庠生程光校讎之，命工刊布，致言於予，以敘諸首。予披而閱之。詩之有話，言有繇也，詩話以《總龜》名，言有統也。龜千年五聚，問無不知。賀知章昔以為殷踐猷博學之號。阮子之詩話，其殆謂博而足以資問者歟！阮子舊集頗雜，王條而約之，匯次有義，棼結可尋。首觀其《聖制》等篇，破魯恭之壁，科斗錯陳也；次觀其《詠物》等目，浴玉池之日，百寶爭出也；又次觀其《藝術紀實》諸例，發驪山之塚，而彞鼎累累也；終而觀其《讖夢鬼神》諸簡，燃牛渚之犀，而幽怪又無以遁其形也。夫殷之博，以韻學而成名；阮之博，蓋勤諸詩與緒言而有得者。王約其博，合二家而一之，又不可以徒事於博語者。其何以見之哉？見之於凡例矣。

是則可嘉也。是為序。

賜進士第中憲大夫奉敕整飭山東海道副使郴陽李易書。

白川子負譴嬰疾，分牧芝城，居常怏怏弗樂也。乃月窗殿下時時遣貴侍覘之，間授二冊曰：「是為《詩話總龜》，是為宋阮一閱所編，是為今程子光所校，是將壽諸文梓，期與好事者共，先生能無言乎？」餘拜而受之。枕次快閱，曰：佳哉，月窗其披寶藏，而ギ琳琅畢集吾目耶？其展武庫，而戈矛劍戟震駭我心耶？其過陶朱猗頓之室，百物充溢，足以拯急而切需者耶？是富且奇也。夫詩，胡為者也？宣鬱達情擷菁登碩者也。夫話，胡為者也？摘英指標理斥迷者也。

考諸三代而下，春秋列國以上，載諸經，雜出乎詞宗孺婦之口，可徵已。嗣是以來，作者非一家，不能指而數也；議者非一喙，不能群而聽也。譬之鳳毛豹斑，非不文彩炫耀，望者興嘆，有遺恨焉。蓋未獲總其龜耳。今月窗乃能逸塵遠覽，訂古准今，與二三博雅君子冥羅約採，匯為全書。書有門，示別也；有類，示同也；有序，示次也。若有勸有規有慨有慕有願學之意，則皆置之不言之表，而亦昭昭然灼灼然，無言而無弗言。孔子曰：「其義，則某竊取之矣。」佳哉，月窗之用心也。昔河間以禮樂名，東平以樂善著。咸垂光汗青，馨香帝胄。至求述作，概乎未之前聞。月窗孝友不凡，文藝雋拔，而又嗜好清絕如此，方之二王，得無過乎！是書也，我國家宗室之盛，皇上風化之隆，賢士夫裁正之略，並可仰見，刻之宜。書凡九十八卷。月窗為我高皇六世孫。程光修學楚楚，郡博弟子員，番陽人。

嘉靖甲辰孟秋奉直大夫江西饒州府同知前進士南京刑部郎中海鹽白川張嘉秀撰。

龍舒阮子《集百家詩話總龜》，前卷四十有八，後卷五十，實抄錄未傳之書也。月窗殿下樂善嗜古，見而珍愛，亟欲與四方風雅之士共之，延光校讎訛舛，芟剔重冗，而壽諸梓焉。複俾採集近代及國朝諸大家者而續成之。第荒僻淺鮮，搜輯尚未成帙，姑識於卷末云。

時嘉靖歲次乙巳春三月吉旦番陽後學程謹謹識

○《明抄本》序跋

上林之苑，奇花異卉之所聚，游之者必曰：天下之春盡在是矣。昆丘之壤，良玉美璞之所鐘，登之者必曰，天下之珍盡在是矣。嗚呼，《詩話總龜》其亦奇花之上林，良玉之昆丘歟？覽之者孰不曰：天下之奇篇妙什，可以組高談之綺者，皆聚此書矣！戊辰春，餘宦游閩川，因得書市諸家詩話與夫小史、僻書，補餘之所無者。歸於公宇，慨然患其叢帙之乘；退食之隙，編而類之，哀為一集，共二千四百餘詩，分為四十九門。其播揚人之隱慝，暴白事之曖昧，猥陋太甚、雌黃無實者，皆略而不取。至其本惟一詩而記取之意不同，如「慄爆燒氈破，貓跳觸鼎翻」，「春洲生荻芽，春岸飛楊花」；載所作之人或異，如「幾夜礙新月，半江無夕陽」，「斜陽如有意，偏傍小窗明」：如此之類，皆兩存之。若愛其造語之意而舉其一聯，如「風暖鳥聲碎，日高花影重」，不知其全篇；亦徒喜其用事之當而論其一字，如「惠和官尚小，師達祿須乾」，不知所引自誤：如此之類，咸辯証之。然皆今昔訓言傳於紳間，而著以為書，不可得而增損者也。噫！是書之成，上可以諫君父之尊，中可以示簪纓之貴，下可以諭諸門庭與夫閨闥之邃，以至山林之隱德，僧道之高流，亦皆有以諷詠而警戒之，其於幹教化，勵風俗，殊不淺淺，非若妖詞艷曲，蝶語淫言，入人肌骨，牢不可去，久而與之懼化者也。

乃若苦吟之士得之，可以臻奪胎換骨之妙；好談之士得之，可以擅垂河吐屑之敏；修進之士得之，可以激昂壯志，助飾文彩；閒居之士得之，亦可以陶冶靈襟，遣適光景：又非若讀沒字之碑，嚼無味之蠟，使人厭觀使人恐臥者也。一日示之博物，亢聲曰：「奇哉，斯書！胡不用殷踐猷故事以「總龜」目之乎？否則，未見其稱也。」餘善其知言，遂以斯名冠於篇首。既而不欲秘藏，乃授諸好事者攻木以行，與天下共之，孰云其不可哉！

紹興辛巳長至日散翁序。

按阮閱字宏休，自號散翁，舒城人，嘗為郴江守，見《苕溪漁隱叢活》。四庫所收，《前集》四十八卷，四十五門，後集五十卷，六十一類，為明宗室月窗道人所刊。《天祿琳琅書目》載書凡百卷，前集五十卷，分四十五門，後集五十卷，分六十門，《月窗本》訛舛特甚，此本抄手極工云。今本與《天祿》卷數相同，惟《前集》多《苦吟》一類，《後集》多《御宴》一類。而抄手拙劣，魯魚成隊，非精校不能悅目，特較之《月窗本》為善耳。

光緒癸巳冬日丁丙識。

餘藏《月窗本詩話總龜》，得諸海上吳申甫，《後集》缺末二卷，欲覓本補寫，歷久不獲。光緒庚子。後常在嶺表，吳下書賈，每有所收，輒摘其目以告。

偶有此書《明抄本後集》，亟寓書先兄，收以致粵。時餘從事黃埔武校，暇一勘讀，知抄者有筆跡小誤，而足以証刊本訛奪者良多。在韶陽日，乃據以補寫舊藏本之缺焉。既丁喪亂，餘粵裝書卷，散失十九。流離江海，此本則僅存，而扃閉塵封，亦不遑及。頃來京師，江安傅君沅叔，招飲虎坊酒家。主人既至，挾書數種，蓋過廠肆取觀者。瞥見一冊，入吾目中，如逢故物。亟展視，乃餘昔收抄本之前編也。檢題裝訂悉同。因道前事，詫為未有。顧索直貴，餘不能得，勸沅叔取之，當作兩合。越晨，沅叔見語，書已在董君授經許，校刻本溢出兩卷。聞餘有其半，亦欲見之，遂命兒子自海上包裹以來。他日不歸於董，即屬於傅，皆有延津樂昌之美矣。念自海內傾覆，官私圖書尚無江陵之厄，而楚弓魯玉淪入滄桑者，亦複流傳而不忍聞。獨此一編之微，南分北析者曾不知幾何時，而能從板蕩之餘作天然之合，豈鬼神呵護不能及於重器，而但勤勤於小物耶？籲，可慨也已！

而餘一身收藏聚散之感，又何足雲！卷中汪士鐘印不真，吳賈所為也。

甲寅秋七月獨山莫棠記於宣武旅次。

○胡仔《苕溪漁隱叢話》

紹興丙辰，餘侍親赴官嶺右，道過湘中，聞舒城阮閱昔為郴江守，嘗編《詩總》，頗為詳備。行役匆匆，不暇從知識間借觀。後十三年，餘居苕水，友生洪慶遠從宗子彥章獲傳此集。餘取讀之，蓋阮因《古今詩話》附以諸家小說，分門增廣，獨元以來諸公詩話不載焉。考編此《詩總》，乃宣和癸卯，是時元文章，禁而弗用，故阮因以略之。餘今遂取元以來諸公詩話，及史傳小說所載事實，可以發明詩句及增益見聞者，纂為一集。凡《詩總》所有，此不複纂集，庶免重複；一詩而二三其說者，則類次為一，間為折衷之；又因以餘舊所聞見，為論以附益之。或者謂餘不能分明纂集，如阮之《詩總》，是未知詩之旨矣。昔有詩客，嘗以神聖工巧四品，分類古今詩句，為說以獻半山老人，半山老人得之，未及觀，遽問客曰：「如老杜『勛業頻看鏡，行藏獨倚樓』之句，當入何品？」

客無以對。遂以其說還之，曰：「嘗鼎一臠，他可知矣。」則知詩之不可分門纂集，蓋出此意也。餘今但以年代人物之先後次第纂集，則古今詩話，不待檢尋，已粲然畢陳於前，顧不佳哉？……

〔《苕溪漁隱叢話》前集序〕

閩中近時又刊《詩話總龜》，此集即阮閱所編《詩總》也，餘於《漁隱叢話序》中已備言之。阮字閎休，官至中大夫，嘗作監司郡守，廬州舒城人。其《詩總》十卷，分門編集，今乃為人易其舊序，去其姓名，略加以蘇黃門《詩說》，更號曰《詩話總龜》，以欺世盜名耳。……閎休嘗為錢塘幕官，眷一營妓，罷官去……

〔前集卷十一〕

閩中近時刊行《詩話總龜》，即舒城阮閱所編《詩總》也。餘家有此集，今《總龜》不載此序，故錄於此云：

「餘平昔與士大夫游，聞古今詩句，膾炙人口，多未見全本及誰氏作也。宣和癸卯春，來官郴江，因取所藏諸家小史、別傳、雜記、野錄讀之，遂盡見前所未見者。至癸卯秋，得一千四百餘事，共二千四百餘詩，分四十六門而類之。其播揚人之隱慝，暴白事之曖昧，猥陋太甚，雌黃無實者，皆略而不取。至其本惟一詩而記所取之意不同，如『慄爆燒氈破，貓跳觸鼎翻』，『春洲生獲芽，春岸飛楊花』；載所作之人或異，如「幾夜礙新月，半江無夕陽」，『斜陽如有意，偏傍小窗明』：如此之類，皆兩存之。若愛其造語之工而舉一聯，如『風暖鳥聲碎，日高花影重』，不知其全篇；亦有善其用字之當而論一字，如『惠和官尚小，師達祿須乾』，不知其所引自誤：如此之類，咸辨証之。然皆前後名公、巨儒、逸人、達士，傳諸紳間，而著以為書，不可得而增損也。但類而總之，以便觀閱，故名曰《詩總》。倦游歸田，幅巾短褐，松窗竹幾，時卷舒之，以銷閒日，不願行於時也。世間書固未盡於此，後有得之者，當續焉。宣和五年十一月朔，舒城阮閱序。」

〔後集卷三十六〕

○方回桐江集

閎休《詩總》舊本，餘求之不能得，今所謂《詩話總龜》者，刪改閎休舊序，合《古今詩話》與《詩總》，添入諸家之說，名為《總龜》，標曰「益都褚斗南仁傑纂集」，前後續刊七十卷，麻沙書坊捏合本也。

〔《宛委別藏本》卷七《漁隱叢話考》〕

《詩話總龜》前後續別七十卷，改阮閎休舊序冠其首。閎休《詩總》不可得，而閎休舊序全文在《漁隱叢話後集》第三十六卷中可考。閎休謂宣和癸卯官郴江類得一千四百餘事分四十六門，而《總龜》今序刪去此語，如「慄炮燒氈破，貓跳觸鼎翻」所引六聯，即今序猶襲用之。按今《總龜》又非胡元任所見閩本《總龜》矣。今餘所見序，乃見用閎休語而文甚不佳、序之尾曰歲在屠維赤奮若，即當是紹定二年己丑書坊本也。書目引《南軒東萊集》，便知非乾道五年己丑。所謂作序人華陽逸老者，書坊偽名；所謂集錄益都褚斗南仁傑者，其姓名不芳。中間去取不當，可備類書談柄之萬一，初學詩者，恐不可以此為准也。

〔《宛委別藏本》卷七《詩話總龜考》〕

○《四庫全書總目》

《郴江百詠》卷〔浙江巡撫採進本〕宋阮閱撰。閱字閎休，舒城人。趙希ㄍ《讀書附志》稱其建炎初以中奉大夫知袁州，其事跡則未詳也。所撰有《松菊集》，今佚不傳。此《郴江百詠》，則其宣和中知郴州時作也。其詩多入論宗，蓋宋代風氣如是，而閱素留心吟詠，所作《詩話總龜》，遺篇舊事，採摭頗詳，於茲事殊非草草。故尚罕陳因理障之語。如《東山》詩云：「藜杖芒鞋過水東，紅裙寂寞酒樽空。郡人見我應相笑，不似山公與謝公。」又《乾明寺》詩云：「直松曲棘都休道，庭下山茶為甚紅？」往往自有思致。又如《愈泉》一首，所謂「古來詩病知多少，試問從今療得無」。語雖著相，然自為詩話一編而作，是亦詩中有人，異乎馬首之絡者矣。此本出自厲鶚家，百詠尚缺其八。考《郴州志》亦不載。

吳之振選《宋詩抄》，及曹庭棟選《宋詩存》，均未及收，存之亦可備一家。惟每題之下，不注本事，非對圖經而讀之，有茫不知為何語者，或傳寫佚之歟！

《袁州府志》載其《宣風道上》詩一首，《題春波亭》詩一首，鮑氏《知不足齋本》錄於此集之末，以補《松菊集》之遺。今亦從鮑本，並錄存之焉。

〔集部別集類一○〕

《詩話總龜》前集四十八卷，後集五十卷〔兩江總督採進本〕宋阮閱撰，閱有《郴江百詠》已著錄。案胡仔《苕溪漁隱叢話序》曰：「舒城阮閱，昔為郴江守，嘗編《詩總》，頗為詳備。蓋因古今詩話，附以諸家小說，分門增廣，獨元以來諸公詩話不載焉。考編此《詩總》，乃宣和癸卯，是時元文章禁而弗用，故阮因以略之。」云云。據其所言，則此書本名《詩總》，其改今名，不知出誰手也。此本為明宗室月窗道人所刊，並改名為阮一閱，尤為疏舛。其書《前集》分四十五門，所採書凡一百種。《後集》分六十一門，所採書亦一百種。摭拾舊文，多資考証。惟分類瑣屑，頗有乖於體例。前有郴陽李易序，乃曰：「阮子舊集頗雜，月窗條而約之，匯次有義，棼結可尋。」然則此書已經改竄，非其舊目矣。

〔集部詩文評類一〕

《苕溪漁隱叢話》前集六十卷，後集四十卷〔江蘇巡撫採進本〕其書繼阮閱《詩話總龜》而作，前有自序，稱閱所載者皆不錄。二書相輔而行，北宋以前之詩話大抵略備矣。然閱書多錄雜事，頗近小說；此則論文考義者居多，去取較為謹嚴。閱書分類編輯，多立門目；此則惟以作者時代為先後，能成家者列其名，瑣聞軼句則或附錄之，或類聚之，體例亦較為明晰。閱書惟採摭舊文，無所考正；此則多附辨証之語，尤足以資參訂。故閱書不甚見重於世，而此書則諸家援據，多所取資焉。……

〔同上〕

○《天祿琳琅書目》

《百家詩話總龜》〔一函十冊〕宋阮閱撰。閱字宏休，自號散翁，舒城人，嘗為郴江守，見《苕溪漁隱叢話》。書百卷。《前集》五十卷、分四十五門，曰：聖制、忠義、諷諭、達理、博識、幼敏、志氣、知遇、狂放、仕進、稱賞、自薦、投獻、評論、雅什、警句、留題、紀實、詠物、宴游、寓情、感事、寄贈、書事、故事、詩病、詩累、正訛、道僧、詩讖、紀夢、譏誚、詼諧、樂府、送別、怨嗟、傷悼、隱逸、神仙、藝術、俳優、奇怪、鬼神、佞媚、琢句。《後集》五十卷分六十門，曰：聖制、賡歌、榮遇、忠義、孝義，宗族、仁愛、友義、幼敏、志氣、述志、求意、諷諭、達理、博議、狂放、稱賞、稱薦、投獻、評論、評史、辨疑、正訛，隱逸、恬退、警句、句法、苦吟、留題、寄贈、故事、書事、感事、用事、紀實、用字、押韻、效法、節候、詠物、詠茶、格致、詩病、樂府、傷悼、寓情、游宴、怨嗟、譏誚、箴規、詼諧、神仙、鬼神、歌詠、麗人、釋氏、飲食、器用、技藝、拾遺。在詩話中薈萃最為繁富。前有紹興辛酉閱自序。是書明宗室月窗道人曾有刊本，訛舛特甚。此本抄手極工。

〔後續卷二十明版集部明抄諸部〕

○繆荃蓀《藝風堂文漫存》

《詩話總龜》前集五十卷、後集五十卷，宋阮閱撰。閱字宏休，自號散翁，舒城人；嘗為郴州守，著有《郴江百詠》。散翁因古今詩話附以諸家小說，分門增輯，分四十七門〔提要作四十五門〕，所集書一百種；《後集》六十四門〔《提要》作六十一門〕，所採亦一百種。摭拾舊文，多資考証。北宋諸名家詩集，佚事，搜採無遺。先名《詩總》，後改此名。明宗室月窗道人刊本止九十八卷，《前集》中缺《寄贈》中下兩卷，即每卷各有脫佚，共數十條。月窗為明太祖六世孫，光楚郡弟子員。前有山東海陽副使郴陽李易序，又嘉靖甲辰江西饒州府同知海鹽張嘉秀序及光後跋。提行空格，原出自宋。又得一《明抄本》，前五十卷門類與《月窗本》同。後五十卷多《御宴》一門，少《效法》、《節候》、《詠物》三門，《月窗本》缺者全行補足。惟引及《輟耕錄》刻本無，決是後人羼入。門類之顛倒，編次之互異，亦互有得失。再考《漁隱叢話序》云，閱所編《詩總》，類頗為詳備，獨元■諸公詩話不載焉，遂謂此書成於宣和癸卯，是時禁元文字，因而未採。《提要》一仍其語。細讀一過，內採二蘇黃秦詩話，卷卷有之。並錄《玉局遺文》、《東坡詩話》，並採《百斛明珠》，亦東坡手筆，豈元任未見之耶？館臣亦未見之耶？又云，閱書惟採舊文，無所考正，此則多附考証之語，尤足以資參訂。然此書有辨証者多與《叢話》同。又元任序云，《詩總》所載皆不錄，是元任撰書在散翁之後，何以兩書相同者甚多，並有標《苕溪漁隱》云云？又似互相採摭，殊不可解。疑此集殘缺，後人取《漁隱叢話》補之，即《月窗本》不足據，抄本亦如此，不知天壤間尚有善本以決吾疑否也？〔卷五《詩話總龜跋》〕本亦如此，不知天壤間尚有善本以決吾疑否也？〔卷五《詩話總龜跋》〕















